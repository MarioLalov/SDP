Той натисна бутона и заговори:
- Денят е ХХ.ХХ.ХХХХ. Аз съм Станислав Александров Велинов, започваме първата... среща. При мен е субектът. Моля кажете името си.
- Мартин.
- И трите ако може.
- Мартин... Алексеев... Константинов – отвърна той с лека нотка на раздразнение в гласа
- Добре Мартин Константинов, на колко сте години?
- 34.
- Благодаря. За да приключим изцяло с формалностите, ще може ли да минем на „ти“?
- Щом така искате.
- Добре Мартин, може ли да ми разкажеш как се озова тук?
- Питате... питаш все едно не знаеш вече всичко.
- Искам да го чуя от твоята гледна точка.
- Хъх, от къде да започна?
- От където сметнеш за правилно, имаме достатъчно време.
- Имате времето, но дали имате хладнокръвието нужно за да чуете.
- Толкова ли е шокираща историята?
- По принцип не би трябвало да е шокираща, защото е нещо което ежедневно се случва около нас. Обаче на хора като вас, които редовно отвръщат поглед щом видят нещо подобно, наистина може да се стори... доста шокираща.
- Чувал съм и съм виждал доста странни работи, не мисля, че вече мога да се впечатля от нещо. Но нека да чуем... Пак ще попитам – как се озова тук?
- Бях пребит. По стара традиция бях набутан в багажник, качен на една планинска поляна и брутално пребит...  и не само. Извадих късмет че имаше кой да ми помогне, иначе можеше изобщо да не водим този разговор.
- Това добре, но защо тези хора те биха, каква беше причината за тази... ярост към теб? Все пак надали са те избрали на случаен принцип.
- Нямаш търпение да го чуеш нали. Добре ще го кажа, няма защо да лъжа... бях си поиграл малко с сестра на един от мъжете.
- Поиграл? Малко? По това, което прочетох случката с въпросната Беатрис изобщо не е „малко поиграване“.
- А какво е било? Кажи ми, моля те, какво пишеше, какво съм направил?
- Не мога с точност да цитирам, защото признавам описанията бяха прекалени дори и за мен, но нима твърдиш че изтезаването в продължение на месеци и пълното обезобразяване на момиче е просто едно „малко поиграване“.
- За вас може и да е нещо друго, но ние двамата го приемахме като такова.
- Вие двамата? Мислиш че тя е била съгласна и е харесвала всичкото това? Ако е така, как ще обясниш самоубийството ѝ няколко дена след задържането ти, след като беше принудена да те разпознае?
- Добре де, признавам си че тя беше леко объркана... Прекалено млада, не осъзнаваше напълно важността на нашия проект и заради това някои пъти изпадаше в леки ненужни... състояния.
- Състояния?
- Да, някакъв вид състояния на отричане. Но вярвай ми, през голяма част от времето Беатрис наистина беше отдадена на каузата ми. Заради това мога и съвсем спокойно да я нарека най-успешния ми и завършен проект.
- Искаш да кажеш, че има и други?
- О да, и то доста. Дори не съм сигурен, че помня всичките. Със сигурност мога да ти разкажа за по-...интересните, ако имаш желание разбира се.
- Нека да чуем.
- Случката е от преди доста години. Сигурно 7 или 8. Тогава все още бях сравнително нов в този... занаят, но все пак вече бях придобил някакъв тренинг и не правех онези груби грешки присъщи на новобранците.
- Занаят? И какъв по точно е този занаят?
- Трудно е за обяснение, но изслушай историята, почти съм сигурен, че към краят всичко ще ти бъде вече пределно ясно... Та имаше тогава една жена... или по-скоро момиче, ако си спомням правилно беше на 22. Уникално дълга, права и руса коса, доста слабичка, чак до една степен може би граничеща с анорексия. Но ще ти спестя подробните описания, първо защото паметта леко ми изневерява, а и второ защото наистина не е от значение за историята. Та тази жена... момиче всеки ден разхождаше едно куче, от онези големите, жълтеникави...
- Голдън ретривър?
- Точно. Не ги разбирам много кучетата, но точно това беше породата. Наистина едро куче... и то в сравнение с нея. Тя не само че беше слаба, но беше и доста ниска... сигурно не повече от 1.55, като цяло кучето беше голямо - почти колкото нея. Често се чудих какво ли щеше да стане, ако кучето внезапно решеше да подгони нещо... сигурно щеше да я понесе със себе си... Та виждах това момиче всеки ден в парка и нещо, което ми направи впечатление беше, че тя винаги избираше малките пътечки, които минаваха през горичките. Нали знаеш, онези дето дори нямат настилки, по които почти никой не минава. Вървеше си по тях заедно с кученцето и си слушаше музика. Дали предпочиташе тези пътеки, защото не обичаше тълпите от хора или просто кучето ѝ спокойно можеше да си върши работите без да ѝ се налага да почиства след него? Нямаше как да разбера, но със сигурност знаех едно нещо, тази нейна... смелост я правеше идеалната цел. Не случайно голяма част от жените, особено на нейната възраст, гледат да ходят по по-оживени пътища, все пак никога не знаеш какъв изверг можеш да срещнеш.
- Някой, като теб.
- Не бих се нарекъл точно изверг. Разбираш ли аз имам... причини... за това което правя.
- О така ли? И какви са тези причини?
- Бих се опитал да ти обясня, но предполагам, че те са прекалено... извисени, за твоите разбирания.
- Нищо, кажи ми ги. Няма да те съдя, все пак всеки има право на личен мироглед.
- Нека първо да довърша историята, още не съм стигнал до интересната част...
Както казах момичето беше доста непредпазливо, направо си просеше да бъде наказана за това нейно своеволие. Беше декември, но въпреки това времето не беше чак толкова студено, а и нямаше сняг, само вечерно време падаше една гъста мъгла. Идеално беше. Въпросната вечер отидох в парка малко по-рано от обичайното, за да мога да се подготвя за екшъна. Както винаги момичето сви по една от дребните пътечки и аз разбира се - веднага след нея. Успях да я настигна и я спрях... наистина беше много изплашена.
- На колко е години? – казах възможно най-вежливо аз, започвайки да галя кучето
- На п-пет – отвърна тя... Направо беше пребледняла от страх, даже сякаш в онзи момент чувах как сърцето ѝ тупти. Силно и бързо, сякаш всеки момент ще изскочи от гръдния ѝ кош... и за това имаше време.
- Сестра ми има същото – продължих с театъра аз – на 5 месеца е. Кога стават толкова големи?
- Някъде между първата и втората година – отвърна тя вече по-успокоена.
Това обаче не беше задоволително, все пак трябваше малко повече... динамика. Надигнах глава и с една мазна усмивка ѝ казах:
- Радвам се, че срещнах точно вас тази вечер, че да разбера.
Дишането ѝ отново се учести.
- Р-р-разбира се.
Ставаше все по-неспокойна и по-неспокойна. Сърцето ѝ биеше все тъй мощно, чак вече  започваше да става дразнещо – туп – туп – туп – БАМ!
Този път бях решил да използвам секач, бях преценил че е достатъчно тежък че да я изкара от съзнание за известно време, но и не беше толкова остър че да я убие на място. Все пак интересното тепърва започваше. Какво щях да правя с труп... и то даже два? Напълно бях изключил за кучето в онзи момент, то обаче приемаше нещата доста спокойно, изобщо не беше впечатлено от това, че добрият непознат е шибнал с желязо стопанката му по главата. Трябваше си обаче да се отърва и от него, не биваше да остават живи свидетели, били и те такива които не могат да говорят. То обаче се оказа доста кораво животно, успя даже да ме захапе! Копеле мръсно, заслужи си всичките пет удара в кухата тиква! 
Имаше обаче... един проблем - бях попрекалил малко със силата, пък и май ръбът на секача леко беше наранил черепа, защото от главата на момичето си се стичаше една значителна струя кръв. Пристегнах ѝ жилетката, надявах се че поне малко ще поуспокои кървенето, докато стигнем до някъде, където мога да я превържа на спокойствие. Какво мога да кажа - трудно е да си новобранец. Все още не бях претръпнал достатъчно и наистина умирах от притеснение, докато се мъчех да я превържа, а и в последствие да издърпам нея и кучето от пътя. Сега, мислейки като един по-вещ в този занаят човек, осъзнавам че реално шансът точно в онзи момент, в онази мъгла да се появи някой, който да ме види и да разбере какво се случва, е настина много малък. Но за тогавашната ми неопитност дори 1% шанс за провал си беше опасно нещо... Както и да е – успях да свърша всичката работа и бях махнал всичко от „местопрестъплението“ преди да се появи някой очевидец. В оригиналния ми план трябваше също да натоваря и кучето, но бях паркирал доста далече и пренасянето на толкова неща през онази ужасна горичка си беше наистина убийствена задача. Бях вързал кучето с каишката за крака си и го теглех докато носих момичето, но това беше крайно изморително и... реших, че не ми трябва животното. Зарязах го по средата на гората, само прибрах каишката, че да е по-трудно в последствие да разберат кой е собственикът.

- Не се ли сети, че лесно ще се досетят че е нейно, имайки предвид че е изчезнала в този парк, докато разхожда точно същата порода куче.
- Както казах, не ме съди. Все още бях новобранец в това. Все още прохождах. Тогава тепърва бях намерил и подходящо мястото, където да държа... проектите си. Преди този случай бях наел едно от тези магазинчета, които са вградени в блоковете, но това не беше много добра идея, защото виковете, писъците и тропанията пораждаха някакви... съмнения у живущите там. На няколко пъти идваха да проверят какво става. Чист късмет си беше, че на изпратените патрули не им се занимаваше и просто ми казваха да не извършвам толкова шумна ремонтна дейност. Но все пак трябваше да взема мерки, защото все някой ден щях да ме разконспирират.
Една нощ, някак си неочаквано ми дойде идеята – мазето. Мазето в блока, където живеех, беше най-крайното – следователно много малко хора щяха да се приближават до него... плюс това беше доста широчко. Облицовах стените с някаква евтина звукоизолираща пяна, малко дебели одеяла, малко кори от яйца... и готово – вече почти нищо не можеше да се чуе, а и беше станало доста уютно вътре.
Онова момиче... Моника, да така се казваше! Тя щеше да бъде първата настанена във ъ... моята нова стая за мъчения.
Успях да я натоваря в колата. Бях я сложил на предната седалка до мен, първо защото когато се поразбудеше щеше да започне много да буйства, а и беше по-малко съмнително при една потенциална проверка, което наистина ме притесняваше, защото в онези времена доста често ме спираха. Пътуването ми беше доста напрегнато, тя започна нещо да мрънка по едно време, но явно още не беше напълно дошла в съзнание. Когато спрях пред блока обаче... оказа се че нещата няма да са толкова прости колкото си ги бях представял. Някой беше решил да се нанася точно тогава, в 9 вечерта, през делничен ден. Нямах много голям избор и реших да я закарам до магазина, не знаех колко време ще продължи нанасянето, а и беше прекалено голям риск да седя с нея в колата за толкова дълго време. 
Обикновено ги прибирах в стаята, която беше предназначена за тоалетна, тя беше най-добре звукоизолирана и като цяло от нея излизаха едни доста тъпи звуци, които съседите трудно можеха да определят. Трябваше да я вържа, за да мога да отскоча до аптеката и да взема бинтове, но не можех да я оставя просто така, трябваше да ѝ запуша устата с нещо, но в същото време се и притеснявах, защото дишането ѝ не беше много добре. Реших да поема риска и да я оставя просто вързана. За щастие, когато се върнах, тя все още не осъзнаваше какво се случва и беше прекалено неадекватна за да крещи. Явно я бях ударил доста здраво. Трябваше да внимавам все пак, обикновено те започваха да крещят след около половин час... като се поосъзнаят. Следващите няколко дена винаги бяха най-неприятни, защото тогава наистина вдигаха голяма суматоха. Когато минеха около пет дена обаче, вече сякаш изгубваха всякаква енергия и ставаха невероятно тихи. 
Чудех се дали да я оставя в магазина за през нощта, но това означаваше че на следващия ден ще трябва да я прекарвам до мазето точно в най-активната ѝ „викаща“ фаза. Трябваше да успея да хвана някакъв коридор, в който едновременно тя още да бъде неадекватна и да няма идиоти, които да се размотават по блока.

- Доста големи мъки си имал със самото отвличане. Не можеше ли да наемеш някакъв гараж или нещо подобно?
- Нещата не стават толкова лесно колкото на филмите. Гаражите са много скъпи, а тогава не бях от най-заможните.
- С какво изкарваше пари тогава?
- С прахосмукачки. Занимавах се с продажбите, нещо като мениджър.
- Интересна работа за човек, който прекарва свободното си време измъчвайки хора.
- Защо? Нима харизмата не е от огромно значение и за търговците, и за... как ме наричате... убийците.
- Ние те наричаме? Ти за какъв се възприемаш? Вярно Беатрис си оставил жива, но нима това момиче... Моника не умря?
- Случи се... неприятен инцидент с нея.
- Инцидент? Този „термин“ съм го чувал и от други като теб. Така ли наричате умишленото убийство.
- Точно в този случай не беше умишлено.
- Така ли? Защо?
- Кратката или дългата история искаш да чуеш?
- Дай да чуем дългата.
- Измъчването само по себе си е доста по-сложно от простото убийство, колкото и жестоко да е то. Разбираш ли, при мъчението се изисква една огромна доза... изобретателност, креативност. За това и предпочитам да наричам субектите си „проекти“ вместо „жертви“.
- Да разбирам ли че се вживяваш, като някакъв артист, а... проектите ти са някакъв вид... извратена творба?
- Не... не бих казал, че съм артист. Колкото и извратено да може да бъде изкуството, аз далеч не смятам, че това което правя е изкуство. Разбира се някои префърцунени „интелектуалци“ могат да забележат някакъв вид „красота“ и „възвишеност“ в това което правя, но не... моите проекти не са изкуство. Дори и някой да каже, че съм творец, аз няма да бъда съгласен, ще го отрека.
- И защо? Не създаваш ли и ти един вид... творби?
- О, не... Аз изобщо не творя, точно обратното... аз разрушавам.

2

На вратата се тропаше напористо.
- Кой лопа?! - извика мъжът
- Изгубих се. Може ли да ми помогнете? - каза гласът отвън
- Ъ?
- Изгубих се! Не мога да намеря пътя обратно до колата ми!
- Дръпни се малко от врата.

Вратата се открехна леко и мъжът погледна през отвора:

- Сам ли си?
- Да.

Мъжът отвори по-широко вратата и подаде напълно главата си навън. Имаше голяма, гола глава, като цяло той самият беше изключително едър мъж. Огледа се на двете страни и каза на непознатия:

- Айде влизай бързо, да не излезе топлото.

Непознатият влезе навътре в стаята, мъжът остана още малко подаден навън, за да се увери че настина нямаше други хора, след което затвори и залости вратата. 

- Кажи сега, каква е работата?
- Както казах - започна непознатият – изгубих се, разхождах се тука в околността, в гората. Започна да се стъмва... тръгнах обратно към колата обаче не успях да се оправя. Не помня къде съм паркирал и просто не успявам да намеря пътя. Когато видях тази хижа и че вътре свети, реших да почукам и да помоля за помощ.
- Добре и направи. В тоя сезон навън става адски студ през нощта. Извадил си късмет, че си успял да стигнеш до тук.
- Да така е.

Последваха няколко минути на мълчание. Мъжът топлеше някаква храна на един ръждясал газов котлон. Непознатият оглеждаше хижата. Беше значително голяма постройка и отвън изглеждаше доста величествено, от вътре обаче нещата бях доста по-различни. Всичко беше старо и изгнило, а и беше изключително мръсно, имаше и някаква неприятна миризма, която идваше от съседните стаи. Разбира се това беше за предпочитане пред студа навън. Все пак тук имаше къде да се седне на меко, пък и имаше печка, която очевидно се справяше доста добре с отоплението на това огромно помещение.

- Начи аз нямам кола тук. Идвам си пеш. - започна изведнъж да говори мъжът - Така че не мога да те откарам. В тоя студ хич ми се не излиза, пък и не знам дали ще успея и аз после да се върна ха-ха. Така че ти предлагам – остани тука тая нощ, утре ще го мъдрим как да ти намерим колата.
- Добре. Мерси за гостоприемството.
- Разбира се, как няма да помогна на изгубил се в гората. Това си е доста страшно. Искаш ли да ядеш? Имам боб.
- Може малко. Само да го пробвам, не съм много гладен.
- Хе-хе голяма работа е тоя боб, ще ти хареса. А и не е толкова експлозивен, че тука с тая външна тоалетна,... малко трудно става. Ама като ти сипа и е от това уиски, съвсем ще му се неутрализира ефекта ха-ха. 

Двамата седнаха на двете кресла, които бяха разположени в центъра на стаята и започнаха да ядат. Отново се възцари пълна тишина, единствено се чуваше пукането на дървата в печката.

- Наистина е много хубав бобът. - разби тишината непознатият
- Е аз кво ти казвам. – отвърна с лека усмивка мъжът, след което за момент замлъкна и пак продължи с леко по-енергичен глас – А ти сигурен ли си, че не искаш да ти сипя малко. То без нещо да ти горен на гърлото не е същото.
- Не, не, мерси. Аз не пия алкохол.
- Ха-ха, как не пиеш бе? Да не си от ония идиоти дето живеели здравословно и си пазели организма?
- Не просто не харесвам.
- Ще си го пазя аз. Много добре си го пазя, да не пия неква отрова, та тва е спирт – пречиства. Ма и те толко им е акълът, да си рупат там треволяците и да живеят до сто години. На мен ми се не живее до сто години, кво ще правя толкова дълго. Пък и сто години да не пия... Аз да умра по-добре. Дай да ти сипя бе!
- Не, нали ти казвам че не обичам.
- Бе как не обичаш? Тва не е некой от ония боклуци дето са ги стъргали от казана, тва е скъпо уиски, подарък ми е.
- Не ми харесва вкусът просто.
- Приютил съм те тук, Така че ще пиеш, поне ще го пробваш. Ако пък толко ти не харесва - ще го изпия аз.

Мъжът наля малко на непознатия в една малка, леко захабена чаша и му я подаде. Той отпи една дребна глътка, при което се закашля.

- Кво стана бе? - каза със смях мъжът
- Много e силно. - отвърна непознатият
- Как ще е силно? Това е почти като вода. Мани, ти наистина не си за твърд алкохол. Дай ми го насам да ти покажа как се прави.

Мъжът пое чашата и я изпи на една глътка, след което взе и своята чаша, доля я до горе и отново отпи. Това явно настина беше приповдигнало допълнително настроението на мъжа, което при пристигането на непознатия сякаш не бе много добро, защото веднага след като допи и новата доза, той се облегна назад в креслото си, въздъхна и каза:
- Друго си е да има с кой да седнеш да пиеш нещо и да си поприказваш. Така де, то ти не пиеш.
- Наистина сигурно ти е доста самотно тука. В гората, далеч от всичко.
- Не бих казал, посвикнал съм, липсват ми само тези моменти с пийването да ти кажа ха-ха. През лятото е по-приятно обаче, има повече кво да се прави навън, сега такъв студ става, че си е убийствено да тръгнеш да правиш нещо.
- Така си е. За малкото време, което бях навън след като почна да се стъмва, го разбрах. Представям си какво е да останеш по-дълго.
– Извади късмет, че стигна до тук. Иначе щях да те намеря на ледено кубче. - мъжът се позагледа малко в една от стените и продължи - А тебе да те питам, какво дириш тука, баш през зимата? За първи път виждам някой да се разхожда в тая гора, камоли пък през зимата. Нещо ми се струва, че ме послъгваш малко.
- Не. Не те лъжа. Знам, че изглежда странно, сам човек тук, но... имам проблеми от известно време... исках малко да избягам от суматохата, тук чувствам някакъв вид... освобождение.
- Проблеми? Да не те търси някой? Да нахлуят тая нощ да ни изпотрепят ха-ха.
- Не спокойно, лични проблеми са... или професионални по-скоро.
- Професионални? Бягаш от работа демек. Ха-ха. Но иначе си си прав. Тук е доста различно от суматохата в града. Сякаш някаква друга вселена. Всеки път щом дойда тук се чувствам сякаш съм оставил някакъв огромен товар. Както ти го каза – освобождение. Седя тук по месец, даже два или три и мога да ти кажа че наистина усещам някакъв вид... не знам дори как да го опиша.
- Щастие?

Мъжът се позамисли, а после отвърна:
- Може и да е щастие... въпреки, че ми звучи малко прекалено.

В стаята отново се възцари мълчание. Мъжът си наля още една чаша и бързо я изпи, след което отново продължи да се взира в стената. 

- А ти – подхвана отново непознатия – казваш че седиш месеци тука. Нямаш ли нещо в... цивилизацията, нещо което да те чака – жена, деца, работа...
- Имах преди, вече нямам.
- Защо така?
- Имах жена – въздъхна мъжът – но тя загина при катастрофа преди 3 години.
- Много съжалявам.
- Няма за какво да съжаляваш. - отвърна мъжът и впи поглед в земята - Нито си виновен, нито си можел... или можеш в момента да предотвратиш случилото се... След няколко месеца щеше да се роди първото ни дете. Малко се бяхме скарали преди инцидента, да не кажа доста.... имам чувството, че тя се страхуваше от мене.
- Страхувала?

Мъжът надигна поглед. Очите му бяха кървясали, сигурно беше в резултат на прекомерното количество алкохол, което беше погълнал с яденето, но не имаше и нещо друго. В погледа му искреше някаква, сякаш необуздана ярост, която не можеше да бъде породена от никакви външни вещества. Този зловещ поглед накара непознатия да изтръпне – едва преди минута този мъж бе толкова развеселен и жизнерадостен, а сега изведнъж се бе превърнал в някакъв кръвосмразяващ звяр

- Наричаше ме изрод. – пророни през зъби той – Дори си беше изкарала ограничителна заповед... кучката мръсна. Бях ѝ дал всичко, всичко, което една жена може да пожелае. И накрая... - със замах разби чашата в стената – накрая получавам това отношение. „Няма да позволя такъв изверг да бъде баща на детето ми!“, „И него ли ще превърнеш в себе си?!“... тъпа овца!
- Сигурно е било от хормоните - започна бързо да обяснява непознатия - бременните са с малко променливи състояния.
- Какви хормони бе? Преиграваше просто! Не знаеше какво иска!... Ако и онази малка курва не се беше разпискала нямаше да се случи нищо от това... - мъжът замлъкна за момент – Извинявай... Малко се превъзбудих... Познаваме се от има няма два часа, а с какви лични драми те занимавам.
- Няма проблем. Аз не трябваше да повдигам темата. Иначе... хубаво е от време на време човек да излее душата си. Става му по-леко.
- Така е... Сега като го спомена, наистина може и от хормоните да е било, тя... беше свястна жена.
- Уверен съм, че ако не се беше случило това нещастие щях да се сдобрите. Предлагам да сменим посоката на разговора. Ще ми кажеш ли къде е тоалетната?

Мъжът вече с по-спокоен тон отвърна:
- Ела с мен ще ти покажа... Да не те удари боба?
- Не, не, спокойно.
- Ядове ще береш ако те удари, ей.

Двамата тръгнаха по малкото коридорче. В него се носеше онази странна, неприятна миризма, която непознатият бе усетил при влизането. Не можеш обаче да разбере от къде идва, а и не му се искаше да пита, защото все пак беше просто гост и то даже не госта, а приютен пътник. Най-вероятно беше някаква развалена храна, защото май в хижата нямаше хладилник, но не го ли дразнеше домакина тая противна миризма, та не беше предприел нещо, че да се отърве от нея. Той просто си ходеше все едно няма нищо.

- Голям мрак е навънка. – започна да говори мъжът, след като отвори вратата на дъното на коридора – Внимавай! Има едни колчета – следвай ги и после по пътя обратно - пак по тях, към светлината. Да не се изгубиш втори път днеска.
- Искрено се надявам, че няма. - отвърна с усмивка непознатият

Мракът наистина си беше огромен и почти нищо не можеше да се види. Пътят на връщане обаче беше някак си по-лек, защото лесно се забелязваше една блещукаща светлина, идваща от едно малко прозорче на хижата и безпроблемно се разбираше накъде трябва да се върви. Приближавайки се към хижата непознатият се спря за момент и се загледа в дърветата, които се издигаха в близост до хижата. Вярно беше изключително тъмно и трудно можеше да се разбере, че това бяха дървета, но някак си самата енергия, която се излъчваше от разклатените от вятъра клони, изграждаше една ясна като ден картина на гората. Беше изключително тихо, чуваха се само шумът на листата и странните звуци, които издаваше някакво животно. Какво беше това животно? Звучеше много странно - наподобяваше... човешки... женски писък, сякаш самодива наддаваща болезнен вой. Едва сега, заслушвайки се внимателно, непознатият осъзна, че този звук идваше от посоката на хижата, даже леката му приглушеност подсказваше, че идва от вътре. Не, това със сигурност не беше домакинът, той беше огромен мъж с доста дълбок глас, а това... стенание звучеше, като жена, даже младо момиче. Дали това не беше просто свистенето на вятъра, все пак непознатият не беше видял никой друг в хижата, а и не беше се чул никакъв такъв звук докато бяха вътре. Може би като влезеше вътре щеше да разбере. 

Той продължи по пътя и влезе обратно в хижата. За краткото време, което беше прекарал навън бе напълно замръзнал, поради което единственото му желание сега бе да се стопли до печката. Когато влезе обратно в голямата стая, вътре беше празно, явно домакинът се мотаеше някъде по другите стаи. Той приближи ръце до печката, за да се стопли. Усети онова неповторимо чувство – как топлината бавно навлиза във вкочанените ръце и сякаш изведнъж отново им вдъхва живот. И с всяка следваща секунда те стават все по-живи и по-живи, докато в един момент - топлината не започва да ги изгаря.

- Измръзна ли? - чу се вик из отзад

Непознатият подскочи за секунда и дори изгори едната си ръка на нагорещената повърхност на печката.

- Да. Умрях от студ направо... като вкочанен съм.
- Голяма мъка е с тая тоалетна, ама няма кво да се прави. Тука извън града е така... Аз ще метна още едно, две дървета и после мисля да спя, че съм уморен. Нямам много къде да те настаня, единствено мога да ти предложа да спиш тука на едно от креслата.
- Добре. Няма проблем. Ще може ли само някакво одеяло?
- Разбира се, е сега ще ида да ти донеса.

Непознатият вече беше успял да се постопли и се беше преместил към креслото. Струваше му се доста рано за спане, но все пак трябваше да се съобразява с домакина.

- Само това имам. - каза мъжът като се върна в стаята – Не е много дебело, но като цяло и през нощта няма да ти е толкова студено, само сутринта става хладно, като позагасне печката.
- Мерси много. Това ще ми свърши работа.
- Няма защо... Айде лека нощ, утре по светло вече ще се опитаме да намерим къде си спрял.
- Лека.

Нощта обаче изобщо не беше лека за непознатия. Той не можеше да заспи, явно цялостното преживяване тази вечер го беше превъзбудило до такава степен, че дори не успяваше да затвори очи за повече от минута. А и чуваше някакви тропания. В началото помисли, че отново това е шумоленето на листата, но не. Тропането идваше от вътре, от някоя от съседните стаи. Дали не беше домакинът... не би трябвало, той се беше оттеглил преди много време, вече трябваше да е заспал. Не му се искаше да проверява, беше го страх, но в същото време чувстваше една неистова нужда, че трябва да разбере от какво идва това тропане. Дали не беше влезнал някой външен човек. Домакинът се оглеждаше, когато той беше пристигнал, може би... имаше някой, който можеше да нахлуе. Но не би трябвало да може да влезе някой външен, защото щеше да се чуе врата. Дали вратите изобщо бяха заключени? Поне това можеше да провери. Нямаше дори да пуска осветлението, просто щеше да погледне предната и задната варта. 

Предната беше здраво залостена, а и тя беше през цялото време пред очите му, нямаше как някой да е влязъл през нея. Непознатият влезе в коридора, стараейки се да е колкото се може по-тих, за да не събуди домакина. Домакинът наистина беше заспал и то доста дълбоко, защото в коридора се чуваха хърканията му, наподобяващи ръмженето на разгневена мечка. Да не би това да бяха тропанията които чуваше? Не! Ето ги пак. Троп – троп – троп... Идваха от една от вратите. Щеше да я открехне леко и да погледне, ако имаше някой щеше да се развика и да събуди домакина. С открехването обаче от въпросната стая се разнесе онази ужасна миризма, която бе усетил и по-рано. Сигурно наистина имаше развалена храна и някое животно беше влязло за да яде. Нищо обаче не можеше да се види, беше страшен мрак. Непознатият пристъпи в стаята и усети, че нещо удари челото му. Беше крушка. Само трябваше да намери ключа. Опипа старателно стените и го натисна. Пред него се показа стръмно стълбище, водеше някъде надолу. И без това беше стигнал до тук, можеше да слезе и да погледне и долу. На края на стълбището имаше малка дървена врата, той я побутна. При отварянето тя леко изскърца, което накара сърцето му да прескочи за момент. Дано не бе вдигнал много шум. Все още обаче не влизаше достатъчно светлина в стаята, че да се види нещо. Той продължи да побутва врата. Миризмата ставаше все по-силна и по-силна. Едва когато вратата беше напълно отворена, той успя да види каква беше причината за тази смрад. На стената бяха окачени, като някакви ловни трофеи, парчета изгнили меса и то не какви меса - това бяха части от човешки тела, по точно човешки торс. Краката ги нямаше, ръцете също, само главата, гърдите и корема или поне каквото беше останало от тях. Гръдните кошове бяха сякаш срязани през центъра и разтворени, разкриващи вътрешността и стоящи отстрани на самото тяло, като някакъв вид ангелски крила. Лицата бяха напълно обезобразени, едва дори се виждаха очертанията на носа и устата. Всичко беше вече сякаш изсъхнало, изгнило. Ако не беше специфичната форма на туловището, човек никога не би предположил, че това някога е било друг човек. 

Непознатият чу някакъв звук, като мучене. Едва сега той погледна надолу и видя, че в ъгъла на стаята имаше трима човека - все още бяха живи. Един мъж, който явно спеше или бе припаднал, но във всеки случаи все още дишаше. От страни на него седяха две момичета, сравнително млади, сигурно току що навършили пълнолетие. Те бях вързани с нещо, като каишка и устата на едното, което издаваше звука беше запушена с една платнена лента. Бяха облечени в някакви изключително мръсни и разпокъсани дрехи, направо си бяха кални, а крайниците им бяха покрити с нещо, като синини.

- Тихо. Тихо – започна да шепне непознатият. Едното момиче беше започнало да вдига прекалено много шум.

Нямаше как да ги освободи. Трябваше му нож, с него можеше и да успее да пререже каишките, но веригите с които бяха вързани ръцете им нямаше как да махне. Дали трябваше да се върне възможно най-бързо и да се направи, че нищо не е видял. Момичето вече беше вдигнало прекалено много шум. Не можеше да рискува повече, трябваше възможно най-бързо да се махне от там. Дори щеше да избяга от хижата, вече беше прекалено опасно за него. Бе видял прекалено много.

В мига, в който непознатият тръгна да пристъпва назад обаче той усети някакъв топъл полъх. Още преди да успее да се обърне, усети сграбчването от две огромни ръце, които за секунда успяха да го повалят на земята.


3

- Аз обаче така и не разбрах какво стана с Моника.
- Какво стана? Ами бях успял успешно да я закарам до мазето без никой да ме види. За щастие даже изминаха едва около четири часа преди да започне да вика и да тропа. Като цяло тежката част беше преминала без усложнения. Оказа се че това мазе беше идеално за целта... Как не се бях сетил по-рано?
- Добре, абсолютно никой от блока ли не се усети че нещо се случва? Колкото и да си го звукоизолирал, все нещо се е чувало.
- Там живеят главно пенсионери и квартиранти. Много рядко и някой влизаше по мазетата. За разлика от магазина, тук никой не се беше усъмнил че става нещо, така че мисля че това е достатъчно добро доказателство, че мястото си беше добро.
- И? Какво се случи по натам?
- Бях я вързал. И ръцете, и краката, не можех да си позволя да успее да се освободи. Вратата беше здраво залостена, но ако започнеше да тропа по нея, вече можеше и да се чуе доста силно. Важно беше да си седи в ъгъла и да се движи колкото се може по-малко. Първите дни я бях оставил малко да се... аклиматизира, да посвикне с обстановката, това е важна част от... цялостния процес. Храних я с картофено пюре, по две чаши вода на ден. Не смеех да оставям посуда при нея, предни пъти си бях изпатил доста от това. След три-четири дена реших, че вече е време да започваме. Тя беше почнала да губи енергия и не беше чак толкова буйна. Започнах с най-елементарното, но и най-изпитано... не знам как трябва да го наричам.
- Мъчение?
- Да, добре, нека така да го наричаме... Знаеш ли с времето научих че порязванията по ръцете, краката, лицето и други такива... по-чувствителни части са в пъти по-болезнени от тези по другите места. Без значение колко груби са ти ръцете, там има страшно много нервни окончания и един малко по-дълбок прорез си боли еднакво при всички... А кожата на Моника беше доста нежна, което правеше всичко изключително лесно. Преди се занимавах да нарязвам цялото тяло, с нея обаче реших да не губя време и да се концентрирам само върху по-значимите места. В началото се дърпаше, но се усещаше, че вече е започнала да поизгубва силите си. Разбира се, не свърших цялата работа наведнъж, защото така щеше да се изгуби силата на това... упражнение. Колкото по-бавно, толкова по-добре. Болката обаче... явно не беше достатъчна, тя почти не викаше, само някакви дребни пъшкания, а вече не беше останало къде да се дялка. Кожата по ръцете, по краката и около устните ѝ вече беше почти изчезнала, беше голо - чисто месо. Знаех че я боли когато аз не съм там, когато нощно време се опитва да заспи, когато водата която ѝ давах докосваше голото месо, но тя не го показваше... и това ме изнервяше. Целта на това, което правя... далеч не е да гледам как другите страдат, но чувствам някаква неистова нужда да го видя, да се уверя че то наистина се случва.
- Целта не е да гледаш как страдат? Тогава какъв е смисълът на всичкото това, което правиш? Да не би да искаш да ги извисяваш духовно? Някаква изкривена ницшенска философия? Или да ги караш да ценят живота?
- Не. Не би имало смисъл. Разбираш ли, хората си ценят живот и без някой да ги е карал. Дори и в моментите, в които твърдят че искат да умрат те някъде дълбоко в тях знаят... че всъщност не го искат. И поставянето в ситуация близка до смъртта не смятам, че като цяло ще промени това. Човекът просто така е устроен... силно да показва желанието си за живот само в по-... критични моменти и не мисля, че някой е способен да промени тази негова черта. Аз се стремя към нещо по-различно, нещо далеч по-комплексно... аз искам да ги накарам да намразят живота, да поискат да умрат. И знаеш ли, това наистина се оказва една почти непосилна задача. Дори и въпросната Моника, тя не показваше че я боли, не показваше че страда, тя се опитваше да излъже съзнанието си, че не иска да умира, че иска да продължи живота си, дори и с това страдане. Дори и след като един по един изтръгнах ноктите от месото на вече изцяло одраните ѝ пръсти, тя не показа никакви признаци. Абсолютно никакви! Наричай го както искаш - силна воля, духовна извисеност... за мен си е чист инат. Но това момиче, някак си, наистина желаеше живота, можеше да го видиш в очите ѝ, този... оптимизъм, че всичко ще приключи, че живота ще продължи. Оставих я без един крак... разбираш ли, отрязах ѝ шибания крак. Знаеш ли колко време и удари се изискват, че да отрежеш напълно крак без някакви... машини? Костта е изключително здраво нещо, сигурно половин час я удрях с онзи сатър... Накрая цялата стая беше пълна с дребни натрошени костици, а стените целите опръскани с кръв. Можеш да си представиш какво трябва да е усещала. Сигурно се е молела по-скоро да приключа, по-скоро да го отрежа. Ножът обаче беше тъп и краят все не идваше и не идваше... Болката не свършваше, но тя сякаш не се отчайваше - викаше, пищеше... страдаше, но нито веднъж не ме помоли да я убия. След всичкото това тя продължаваше да иска да живее.
- Това момиче явно наистина не е вървяло по свирката ти.
- Не вървеше да, и това ме дразнеше... бях още млад и лесно изпусках нервите си. Реших да направя нещо, което от доста време мислих да опитам. Нали знаеш как патолозите имат едни трионоподбни уреди, с които режат гръдния кош, като правят аутопсия?
- Да?
- Бях се снабдил с такъв. Исках просто да отворя гръдния кош... докато е още жива разбира се. Оказа се обаче че е доста по-трудно от колкото си мислех. Тук за разлика от крака, работата беше по-прецизна и трябваше да се внимава, все пак отдолу се криеха важни органи. Лесно прорязах през кожата, но стернума... беше невъзможен. Накрая сякаш бях успял да направя прорез между двете страни, но не успявах да разделя двете групи ребра... това ме изнервяше до краен предел... полудявах, разбираш ли. Не можех да я го отворя прецизно, просто не виждах как. Заради това реших просто да загърбя всичката прецизност... взех щангата, разреза обаче беше прекалено тесен трябваше да счупя част от костта, че да я вкарам...
- Добре спри! Чух достатъчно. Ясно ми стана от какво е умряла.
- Недей да пребледняваш така. - усмихна се Мартин - Ти ме накара да ти разкажа, а и можеше да ме прекъснеш по всяко време.... Май ти хареса. Или просто ти беше любопитно?
- Исках просто да разбера какъв извратен мотив седи зад тази твоя... бруталност.
- Е разбра ли сега?
- Не бих казал. Според мен си си просто един садист, който лъже сам себе си, че прави всичкото това заради някаква... по-висша цел, а не просто за да задоволи собствените си извратени желания.
- Всеки има право на лично мнение, но аз наистина прекъснах, след като получих резултат, от който бях... задоволен. Така че не мисля че това се... препокрива с твоята... садистична теза.
- Резултат? Да не говориш за...
- Беатрис, да. Както вече ти казах това беше най-успешният ми проект. Виждал ли си снимките всъщност?
- Не, реших да си го спестя.
- Но моля те, виж ги. Настина си заслужава, това е... гордостта на живота ми. Поискай портфейла ми, вътре има една снимка, винаги я нося с мен.
- Нямам желание.
- Сигурен ли си? На мен ми се струва, че всъщност искаш да я видиш. Сега наистина възбудих любопитството ти, нали? Давай погледни, обещавам че това няма да бъде като нищо друго, което си виждал досега.

Станислав стана от стола си и напусна стаята.
След няколко минути той се върна и отново се настани.
- Е? - попита Мартин ухилен до уши 
- Ще го донесат след малко.

През времето, което двамата очакваха донасянето на снимката, в стаята цареше пълна тишина. Когато влезе един мъж и подаде снимката на Станислав, на лицето на Мартин отново изгря онази зловеща усмивка. Станислав загледа снимката, трудно можеше да се разбере какво точно се беше случило на момичето, но самата гледка можеш да смрази кръвта дори и на хората с най-силни сърца. Част от лицето беше сякаш изгорена и едното око май че го нямаше. Трудно беше да се разбере със сигурност на какво точно е било подложено момичето, защото всичките рани и изгаряния правеха лицето напълно неузнаваемо. Ако Станислав не беше запознат със случая, никога не би предположил, че това... същество някога е било младо, симпатично момиче.

- Боже господи! - възкликна Станислав
- Впечатлен си нали?
- Впечатлен? Просто си представям какво е преживяло това момиче, само защото е имало лошия късмет да попадне на такъв... извратеняк като теб... И то не само тя, ами и останалите. Тази... Моника за която ми разказа... и казваш, че има още.
- Доста даже. Доста неуспешни опити, трябва да си призная.
- Всичките ли бяха жени?
- Почти. Имаше някакви дребни изключения, малки грешчици, експерименти.
- И защо само жени? Липса на внимание от тяхна страна, импотентност?
- Не. Защо винаги трябва да търсите причината в нещо такова? Измъчвам жени и това веднага трябва да означава, че е защото имам някакви... комплекси обвързани с тях.
- Добре тогава как ще го обясниш това? Този феномен. Защо пренебрегваш така мъжете? Защо не измъчваш и мъже, а само жени? Дай ми логично обяснение и ще приема, че не го правиш заради комплекси.
- Логично казваш. Разбираш ли, опитвал съм и с мъже, но някак си там... липсва нещо. Жените са по-различно устроени, тяхното страдане е някак си по-силно, по-върховно. Въпреки че съм мъж ще го кажа – в този аспект сякаш мъжете са по-слаби. Те не умеят да страдат, не издържат толкова много, сякаш даже са готови да се откажат от живота много бързо, което до една степен много улеснява моята цел и някак си... губи се интересното. Нямаш си на представа колко са способни да понесат жените. Дори аз нямах такива очаквания в началото... Така и не ти разказах за Беатрис.
- Чакам. Все пак това беше основната тема на нашия разговор.
- Така си е. Ще започна малко по-отдалече, ако нямаш нищо против. Ще ти разкажа за самата Беатрис, още от самото начало, още преди аз да се появя в живота ѝ. Предполагам никога не си чувал тази историята.
- Не съм, но ти от къде я знаеш?
- Прекарахме толкова време заедно, знам всяка една подробност за нея. Беатрис, както предполагам вече знаеш, е родена в съвсем нормално семейство – майка и баща в щастлива връзка, двама по-големи братя – като цяло една... пълна идилия. За съжаление обаче тази прекрасна идилия бива нарушена. Единият от братята ѝ става жертва на една катастрофа... или може би е малко пресилено да се каже катастрофа – блъска го кола докато пресича. Не помня със сигурност на колко години е било момчето, но Беатрис мисля че е била на 5. Цялата тази случка се оказва доста съкрушителна за цялото семейство, майката изпада в криза... направо си полудява. Бащата също не се справя много добре с преживяването на случилото се – започва да пие, да се прибира пиян, да бие Беатрис и другия ѝ брат. Най-общо казано - малката им щастлива къщичка се превръща в един ад, в една... лудница. Можеш да си представиш цялостната картина – антидепресантите на майката разпиляни по къщата, търкалящи се празни бутилки, през деня чуваш крясъците на майката, която е изпаднала в поредната криза, а през нощта пияният баща се връща, за да излее отново гнева си върху невинните деца... И така, времето си лети, но ситуацията изобщо не се подобрява, даже става по-зле. Един ден майката дали нарочно, дали просто по-погрешка, смесва хапченцетата си с малко алкохол и... воала – вече лежи на пода, ледено студена. Горката Беатрис, била на не повече от 7 години, когато открива майка си легнала на пода във всекидневната, с тънка струйка стичаща се от устата. Започва да я блъска, да вика: „Мамо! Мамо!“, но мама не отговаря, продължава да спи... Бащата разбира се е бесен – тъпите деца не са успели да опазят лабилната си майка. Никой ли не я е чул да вика? Никой ли не можа да извика бърза помощ?... Боят естествено продължава, даже става още по-брутален, но разбира се всичко минава с времето и в един момент сякаш свикваш с тази привидно странна нова реалност и започваш да живееш с нея. И така времето продължава да лети, братът на Беатрис вече става достатъчно голям, че да се опълчва на баща си, да може да защитава невинната си сестра. Тя пък от друга страна, напълно оправдано, вижда спасител в него, вижда един принц на бял кон, един мечтан мъж, закрилник.
- За някакъв инцест ли намекваш? Явно е че Беатрис е била доста близка с брат си. Виж на какво те е направил, даже можеше да те убие, ако онези момчета не бяха там. Обаче... не мисля, че това е нещо по-различно от братска любов, изградена благодарение на живот с доста тежки изпитания.
- Нищо не намеквам. Просто разказвам. Но разбери ме, Беатрис е имала доста... неприятно детство, живот пълен със страдание, колкото и да е, това до някаква степен е увредило психиката ѝ, поради което неща които на теб изглеждат странни... за нея са напълно нормални.
- От кога започна така да ги разбираш психиките. Ами ти? Не си ли и ти един такъв... увреден. Как ще обясниш твоята мания? И ти ли с тежко детство?
- И аз подобно на Беатрис съм бил малтретиран от баща си. За разлика от нея обаче аз успях да се отърва от това бреме още на 12 годишна възраст.
- Отървал?
- Да. Пребиха го някакви, на които дължал пари. Продължиха после и нас с майка ми да преследват, но това е много дълга история.
- И? Това ли е обяснението ти за твоя... извратен мироглед?
- Може би до някаква степен да. Започна да се формира някъде по това време. Но знаеш ли, баща ми беше ужасен човек и то не само към мен и към майка ми, но към всички... и въпреки това... хората сякаш забравиха какво е правил веднага след като умря.
- Напълно нормално. Нали знаеш, че за мъртвите или добро или нищо?
- Да, но защо имаше толкова добро? Разбираш ли, застанали сме пред изкопаната дупка, гробищата бяха на някакъв баир и много духаше, почти нищо не се чуваше, само онова ужасяващо бучене на вятъра в ушите. Пълно с хора, половината никога не ги бях виждал през живота си и всичките свели покорно глави, а майка ми гали бузите на легналия в ковчега и плаче. И плаче. И плаче! Нима този мъж не я малтретираше, нима не се държеше с нея и с родния ѝ син като с боклуци? Защо плачеше толкова силно? Защо плачеше, че човекът който правеше живота ѝ ад вече го няма?!
- Плачела е защото това е бил човекът, с когото е прекарала огромна част от живота си.
- Не! Плачеше, защото харесваше мъката... Религиозен ли си... Станиславе?
- Не бих казал. Защо?
- Но поне си чел Библията, нали?
- Не точно чел, но мисля че съм запознат.
- Знаеш ли в старите книги основно нещо, което се случва е че Господът наказва постоянно. Наказва не само тези, които не вярват в него, но и тези които го почитат, за всякакви неща – от много големи грешки до много малки. И това продължава безкрайно. Потопи, чуми и всякакви подобни... ако си грешен – страдаш. В новите книги обаче нещата стават малко по-различни. Иисус не е като баща си – той се опитва да дава на хората благоденствие, опрощение, но не и страдание. Хората обаче сякаш не харесват това, защото предават Иисус, изпращат го на смърт... и то доста мъчителна. Те убиват онзи, който „умиротворява“ бога, те убиват онзи който им предлага мир и благодат, те отхвърлят закрилника, за да се върнат към страданието. Но дали правят това съзнателно? Аз мисля че не, защото ако беше съзнателно... защо продължават да търсят своя закрилник?
- Искаш да кажеш, че хората вътрешно искат да страдат, но не го осъзнават?
- Не точно. Хората имат нужда да страдат, за да търсят спасение, когато намерят това спасение обаче животът им става крайно скучен и те се нуждаят от ново страдание, от ново търсене на спасение. Така цикълът се повтаря отново и отново. Едно лутане... между страданието и спасението.
- Добре това не си ли противоречи малко с философията ти. Как ще накараш хората да намразят живота чрез страдание, ако то е основната им цел?
- Точно тук е интересното. Хората страдат, но докато страдат ламтят за спасение и когато това спасение не идва те започват да губят надежда. И губят, и губят, докато накрая не осъзнаят, че спасението никога няма да дойде, вече е останало само страданието, а на кой му се живее само със страдание.
- Значи това е твоята цел? Да накараш хората да повярват, че няма да има спасение?
- Да може да се каже. Въпросната Моника например никога не изгуби надеждата си. Голи меса по ръцете и устата, един накълцан крак държащ се само на едно дребно парче кожа, разрязани гърди... толкова много болка, но нито капка отчаяние. До самия си край тя продължаваше да вярва, че ще се спаси, че отново ще разхожда онова куче, че отново ще легне в своето легло. Това явно не беше върховното страдание, което търсих. Моника явно не успя да достигне до него и други мои... проекти не достигаха. Единствено Беатрис успя, единствено тя успя да осъзнае че спасение няма.
- Добре да минем вече по същество. Разкажи ми най-после как се срещна с Беатрис.
- Как се срещнахме?... Не е някаква впечатляваща история. За първи път я видях в един магазин, най-обикновен, такъв за хранителни стоки, разправяше се с някаква баба за пререждане или нещо подобно. Веднага щом я видях как ръкомаха и псува онази бабичка разбрах че това е момичето, това е момичето, което ми трябва.
- И как разбра това само от едната разправия?
- Наречи го интуиция... разбира се заедно с една доза чист късмет, но имаше нещо което няма как да обясня. Имаше нещо в очите ѝ, в яростта, която влагаше в този дребен и напълно безсмислен спор. Нещо, което ми подсказваше, че това момиче може да достигне онази висша форма на страдание, която търсих. Още щом я видях сякаш някаква върховна сила ми каза: „Това е момичето! Тя е... избраната“.
- И? Заговори ли я или какво?
- Не. Обаче трябваше да предприема някакви действия, защото рискувах повече да не я срещна. Бях толкова близко до успеха, до „избраната“, че не можех да си позволя да я изпусна. Проследих я до тях. Оставих всичко на касата и просто тръгнах след нея.
- И тя изобщо не е забелязала?
- Не, беше прекалено афектирана от спора, нито веднъж дори не се обърна назад, за да ме види. Сякаш... самият бог правеше така, че да успея да я проследя до тях, сякаш и той бе видял важността на това момиче и искаше да ми я даде. По онова време Беатрис живееше с приятеля си в една дребна гарсониера на четвъртия етаж. Точно няколко дена преди срещата ни в магазина тя се беше скарала с него заради... някакви други жени. Бяха продължили да живеят заедно, но в леко по-обтегнати отношения. Разбира се тогава изобщо не знаех тези неща. Даже нищо не знаех за нея, само входа в който живееше. След няколко дена успях да се вмъкна заедно с нея във входа, правейки се на гост на някой от съседите, за щастие Беатрис не познаваше много съседите си и цялата задача беше изключително лесна, даже успях и да задам няколко по-така... лични въпроса, прикривайки ги зад маската на... простата дружелюбност. Така в рамките на два три дена бях успял да разбера къде точно живее и че с приятеля ѝ си са се скарали. Оставаше ми само да нацеля момент, в който тя да е сама. Прекарах следващите няколко дни на пост пред блока ѝ. Успях да разбера кой е приятелят ѝ или поне бях едни... 70% сигурен че това е той и също така разбрах кога излиза за работа и кога се връща, като цяло вече можех да планирам точното време за действие. Явно беше, че времето между 7-8 беше най-удобно, защото тогава тя си беше вкъщи, а приятелят ѝ още го нямаше. Това време обаче беше прекалено рано, имаше много хора, които се движеха по блока, прекалено голям риск беше.
- И въпреки това си успял да се промъкнеш? Трябва да призная, че имаш някакви умения.
- Не и в случая. Отново извадих късмет. Огромен... Едната вечер тъкмо бях готов да напускам поста си, беше около полунощ, и чух че входната врата се тряска – беше приятеля на Беатрис. Бяха се скарали и то доста явно - личеше му отдалече, че е изнервен до краен предел. Нямаше какво да чакам повече, сега беше моментът. Вече бях станал и по-умел - ползвах хлороформ. За съжаление обаче той не действа като във филмите, просто замайва... да, замайва доста, но не заспиват така дълбоко както би ми се искало. Та... звъня на един от домофоните и ми отварят входната врата, качвам се до четвъртия етаж. Започвам да тропам по вратата на Беатрис, тя се обажда от вътре и пита какво става, казвам ѝ че отдолу е избила тръба и трябва да влезна, за да я затворя. Във входа е тъмно, тя не вижда почти нищо през шпионката, двоуми се малко и... отваря. Аз не губя много време, набутвам влажната кърпа към лицето ѝ, тя се залюлява, аз я бутам навътре в апартамента и затварям вратата след себе си. Оказва се обаче че е доста бойно момиче, въпреки че е замаяна, се опитва да намери нещо с което да ме удари... горката обаче дори не успява да се изправи. Приклеквам до нея, вече готов с нова доза от лекарството ѝ, тя вижда лицето ми и сякаш... ме познава. Виждам отново онези искри в очите ѝ, започва да пищи с пълно гърло, или поне до колкото успява, а аз нежно запушвам устата ѝ и казвам:

4

- Няма смисъл да викаш никой няма да те чуе!

Мъжът беше хванал непознатия изключително здраво в ключ. Главата му беше опряна в студения метален под, по който тук там се виждаха засъхнали петна от кръв и фекалии. Наистина беше излишно да се вика в този момент. Бяха в хижа по средата на гората и нямаше никой друг освен тях двамата, ако не броим двете вързани момичета и лежащия до тях мъж, но с какво можеха да помогнат те. Защо му трябваше това пусто любопитство, защо изобщо беше станал от онова удобно кресло, че да проверява от къде се тропа? Не можеше ли да седи мирно и да се успокоява, че просто му се причува всичкото това?

- А така, – започна отново да говори мъжът – по-тихичък бъди, не искаме да изплашиш момичетата.

Мъжът пристегна зад гърба ръцете на непознатия, след което отпусна хватката на врата. Непознатият не помръдваше, той знаеше че е напълно излишно да се опитва да избяга точно сега. Домакинът беше сигурно два пъти по-тежък и по-едър от него, нямаше никакъв шанс да го пребори, нямаше и смисъл да го изнервя допълнително.

- Не знам ваще как са те възпитали – продължи мъжът, след като приключи с връзването на ръцете му – но не е учтиво, като си на гости, да обикаляш по стаите без изрично да си бил поканен.
- Исках просто да проверя шума.
- Е провери го. Доволен ли си поне, че разбра от какво идва?

Едното момиче продължаваше да издава онези мучащи звуци, не беше спирала от както непознатия влезе и я откри. Просто седеше на колене с ръцете и краката вързани и устата запушена - и мучеше. Това явно изнервяше домакина. Той се приближи до нея и ѝ удари един силен шамар, който я повали звучно на земята.

- Какво си се размрънкала бе?! - извика мъжът – И ми тропаш даже, да пречиш на човека да спи. Виж до къде го докара - сега и той е в твоето положение. - мъжът приклекна до момичето – Ако още веднъж те чуя да издаваш какъвто и да е звук, ще последваш съдбата на приятелката си!

Едва сега, чувайки това непознатият погледна по-внимателно към другото момиче. Не беше забелязал, че уста му бе зашита. Устните ѝ изглеждаха сякаш сраснати, покрити с множество черни съсиреци кръв. Тя бе мълчала през цялото време – нито звук, явно домакинът я бе наказал за дето вдига много шум и тя си беше научила урока. 

- Какво да те правя сега тебе? – обърна се отново мъжът към непознатия – Няма вече и къде да те държа. Не остана място в тая стая! А и ти като тия, да ми сереш навсякъде и да ми усмърдяваш цялата къща! После не мога да изчистя след вас! Ще те направя на мезе е като ония окичените там. – той посочи изгнилите, изкормени парчета от тела, които висяха по стената – Ама ще почакаш малко. Трябва да се поприготвя, да изпия барем едно кафе, така хубаво бях заспал и да вземете да ме събудите.

Мъжът тръгна към вратата, прескачайки лежащия на земята непознат. Преди да излезе се обърна и извика:

- И да ме изчакате ей! Няма да ходите никъде!

Чу се силното залостване на вратата, в стаята бе настанал пълен мрак, нищо не можеше да се види, и отново онази пронизваща смрад, която явно че идваше от разлагащите се тела и фекалиите по пода. Колко ли дълго бяха седели тук тези хора? Какво ли им се беше случвало? Момичетата изглеждаха в пагубно състояние, а лежащият мъж изобщо не помръдваше, дали беше жив изобщо? Непознатият сякаш го беше видял да диша, но дали не му се беше просто привидяло?... Чу се хлопването и на горната врата. Това послужи като някакъв сигнал за момичето, което започна отново да издава онзи звук, само че този път беше доста по-тихо, явно наистина я беше страх да не ядоса домакина.

- Тихо, тихо. - започна да шепне непознатият – Ще дойда до теб да ти помогна да махнеш превръзката от устата.

Той се изправи от пода с доста мъки, тъй като ръцете му бяха завързани зад гърба, беше пълен мрак и нищо не можеше да се види, а и таванът беше нисък и подпря главата му щом се изправи. Непознатият тръгна да се придвижва бавно към посоката, от която му се беше сторило че идва звукът, но сякаш се беше объркал.

- Кажи нещо пак, за да те открия. – прошепна той

Момичето измрънка веднъж. Идваше някъде от дясно, той пристъпи две крачки на там, като на втората бутна нещо, някакъв метален съд, явно пълен с вода... или урина, всеки случай беше някаква течност, защото усети как нещо мокро залива чорапа му. Дано бутането на съда не беше прекалено шумно, че да накара домакина да се върне, трябваше да успее поне да говори с момичето преди това, можеха да измислят някакъв план как да се измъкнат. Това обаче отново го беше разконцентрирало, отново изгуби посоката.

- Къде си? - отново прошепна
-Ммммм. – отвърна сякаш точно под него момичето
- Изправи се, застани на колене, колкото можеш по плътно до стената. Ще се обърна и ще опитам да напипам лицето ти, за да махна тоя боклук от устата ти.

Непознатият се обърна с гръб към стената, усети как момичето се мърда някъде около краката му. Започна да опипва с пръстите си - напипваше стената, отново стената... ето това беше тя, усещаше нещо като врат. Придвижи ръката си малко по-нагоре – ето я, вече усети и превръзката през устата. Дръпна я към себе си колкото можеш и я изхлузи от устата на момичето.

- Можеш ли да говориш сега?
- Мммм.

Имаше още нещо. Непознатият прибута ръката си още по навътре... напипа го. Беше някаква топка плат - набутана в устата ѝ, явно заради това съвсем нищо не ѝ се разбираше. Той успя да захване някаква част от това нещо с пръстите си и го издърпа.

- Сега как е? - попита той след като измъкна и това парче плат
- Доста по-добре... - отвърна момичето леко задъхано - Много благодаря. 

Този глас до някаква степен понамали напрежението на непознатия, вече имаше с кого да говори, имаше партньор. Сега само трябваше да измислят как да се освободят и да се справят с домакина. Той бавно се прибута към стената и внимателно седна на земята... пак успя да уцели нещо, усети влага под панталона си, но в този момент това беше най-малкият му проблем.

- От колко време сте тук?
- Не знам. В тоя мрак малко трудно се различават дните.
- Спокойно, ще се освободим. Двамата с общи сили... и другото момиче... и после ще измислим как да избягаме.
- Малко трудно. Вързал ни е с някакви каишки за стената. Преди да затегне веригите на ръцете се опитвахме да ги свалим, но... няма как. Сигурно мога да направя не повече от една крачка преди да почне да ме души.
- Майка му да еба! Надявах се че поне теб ще успеем да освободим... Мен ми е вързал ръцете с нещо желязно, май че са някакви белезници, няма как да ги сваля.
- Да нещо такова е. Видях преди малко докато те връзваше. Защо не си ги преметнеш отпред?
- Не се сетих. Сега ще го направя.

Мъжът се изправи, отново усети как таванът леко подпира главата му, трябваше малко повече да приклекне, внимателно изхлузи левия, после и десния крак – готово, ръцете му вече бяха отпред.

- Така е по-добре – каза той сядайки отново на земята
- Извади късмет, че не те овърза така като нас. Едвам си мърдам главата. Трябва да я държа постоянно изправена иначе ме беси каишката... Имаш и късмет, че най-вероятно ще те убие още днес, няма да те държи тук като нас.
- Какво правите изобщо тук, защо ви е затворил? Много съм объркан, опитвам се да си обясня случващото се но... - беше прекъснат от някакво мрънкане, този път то идваше от другия край, явно беше мъжът, който лежеше там.
- Спи ли? - попита по-тихо непознатият
- Не знам. От известно време е така. Наталия го пипаше... още преди да ѝ зашие устата, каза че бил врял. Сигурно е болен или не знам... беше си така още когато ние дойдохме.
- Не го ли познавате?
- Нямам си и на идея кой е този човек, познавам само Наталия, приятелка ми е от гимназията.
- Другото момиче?
- Да. - отвърна тя сякаш плачейки - Преди, сигурно два дена този... изрод ѝ заши устата, била вдигала прекалено много шум. Не е яла и пила нищо от тогава. Не че аз много съм яла, но тя... не знам колко още ще издържи.
- Какъв е смисълът на това което прави? Защо изобщо ви държи тук?
- От къде мога да знам, кажи ми?! Просто ни завлече тук и ни върза, онзи там си лежеше на същото място, кой знае и той от колко време виси... Кой знае и какво му е правил тоя... изрод?
- Какво прави на вас? Просто ви държи тук или...?
- По-добре да не знаеш... вече просто не издържам.
- Ако нещо те е наранил...
- Ако нещо ме е наранил? Да очевидно ме е наранил, и то доста, не виждаш ли в какво положение сме... дори вече не ми пречи гладът, просто тая ужасна воняща стая, а и тея... пирони...
- Пирони?
- Моля те просто замълчи... Съжалявам, но изобщо не ми е до говорене сега.
- Няма да замълча! Трябва да измислим как да се освободим!
- Не можем да се освободим, не разбра ли! – момичето вече хълцаше в плача си – Просто млъкни! Няма да се спасим, ще си умрем тук!... Дано поне да е по-скоро.

В стаята настъпи мълчание, чуваше се само тихото хрипане на момичето. Кой знае от колко време седяха тук и кой знае какво бяха преживяли. Самото стоене в тази стая окичена с разлагащи се трупове и омазана с фекалии и кръв можеше да докара до лудост всеки. Нямаше как да излязат от стаята, защото вратата беше залостена от вън, може би ако непознатият успееше да причака домакина и да го удари с нещо... но как щеше да успее да намери с какво в тоя мрак, а и ръцете му бяха вързани. Домакинът сигурно щеше да очаква подобна атака. Единственото което можеше да направи беше да чака и да се надява на някакво чудо.
Чу се хлопване на врата. Мъжът слизаше по стълбите. Много бързо се беше върнал. Щракна се резето и врата се отвори. Светлината която нахлу в стаята сякаш изгори очите на непознатия.

- Как сте пиленца? Много ли ме чакахте? А, ама вие сте почнали и да си приказвате ли? Много хубаво, приказвайте си. Запознахте ли се вече? Момичетата представиха ли ти се... или поне тази която може? О но защо ме гледаш така Маринче, не си ли се представила, не си ли разказала на човека с какво се занимавате с приятелката ти и как попаднахте тук? Къде са ти обноските?... Чакай ще ти кажа щом малката Марина не е искала... Тези двечките... курвички си имаха много печеливш бизнес – омайват те, водиш ги у вас и хоп, докато едната те забавлява – другата си прибира каквото хареса. Ама сега май ще трябва да си смените ролите Маринче, че като я гледам Наталия с тая уста – май няма да са доволни клиентите. - мъжът приклекна до непознатия и прошепна – Подобно на теб и те имаха много лош късмет... попаднаха на неправилния човек... и вършиха неправилни работи, че да го ядосат...

Мъжът се изправи и тръгна към отсрещния ъгъл.

- А пък тоя тук... - извика

Домакинът се приближи до лежащия в ъгъла и започна да го надига, чу се някакъв звук, сякаш нещо се отлепи от пода, лежащият извика от болка. В лявата част на корема му имаше нещо като рана, сякаш беше издълбана дупка, навътре изглеждаше като кухо. Най-вероятно беше лежал по корем още докато рана е била прясна и течащата кръв го беше залепила за земята, сега след очевидно болезненото отлепяне отново беше тръгнала една сериозна струя кръв. 

- ...А тоя тук е един долен крадец. Даже не е и крадец, а един прост джебчия. Разбираш ли приятелю? Няма за какво да ги съжаляваш тея в стаята. Те всички са просто една... па-плач, те не заслужават нищо добро.
- А това ли заслужават? - започна непознатият – Да умират бавно и мъчително в това... мазе? Момичето тук от дни не е яло и пило нищо. Защо да го заслужава това? Нима това което е направила е също толкова лошо колкото това, което ти ѝ причиняваш в момента?
- О не можела да яде ли? Но защо никой не ми казва? Сега ще оправим проблема.

Домакинът отиде до момичето и започна да опипва зашитата ѝ уста, явно търсеше дупка през която да захване устните ѝ. Успя да намери един малък процеп, промуши палеца на едната си ръка, момичето започна да се опитва да избяга, явно пръстът му вече беше почнал да натяга шевовете. Той започна да прокарва и показалеца на другата си ръка, но не успяваше – беше прекалено тясно. Момичето започваше да буйства все повече и повече, за да я укроти мъжът бутна главата ѝ назад и я подпря в стената. Сега нямаше на къде да бяга. Другото момиче викаше и го умоляваше да спре, но той сякаш не я чуваше – продължаваше да вкарва показалеца си. Най-накрая успя. Момичето риташе с краката си и се опитваше да го избута с ръцете си, но той беше в пъти по-огромен от нея и сякаш всичките тези усилия бяха безрезултатни. Мъжът натисна силно и успя да разтвори зашитите устни. Показаха се шевовете и от дупките покрай тях се разтекоха плътни струи кръв. Той продължаваше да ги разтваря докато накрая с един финален тласък не успя да разкъса напълно всичките шевове. Момичето изпищя, устните на широко отворената ѝ уста бяха като накълцани и покрити целите в кръв, която капка по капка падаше върху друго засъхнало петно на металния под.

- Ето. – каза мъжът, като изтри покритите си с кръв ръце в панталона – Вече може да пие и да яде. Доволни ли сте скъпи приятели?
- Изрод! - извика другото момиче
- Марина! Не ме карай да довърша започнатото онзи ден.

Наталия продължаваше да пищи, опитваше се да докосне с ръце кървящата си уста, но веригите бяха прекалено къси и не ѝ позволяваха. Тя се обърна към мъжа и плачейки извика:

- Защо не ни убиеш просто? И без това вече няма за какво да живеем. За какво продължаваш да ни мъчиш?
- О искате да ви убия ли? Малко скучновато, но добре. Нека обаче да започнем с госта ни, да бъдем учтиви... за разлика от него.

Мъжът хвана за рамото непознатия и само с едно движения успя да го метне по корем на пода. Взе един огромен чук намиращ се в ъгъла на стаята и с всичките си сили замахна и удари петата му. Чу се изпукване, непознатият започна да крещи, петата му беше сякаш потънала навътре в крака. Той се опита да се придвижи напред, премятайки се като риба, но щом домакинът видя това, настъпи мястото което преди секунда беше ударил. Непознатият отново извика от болка. Вече нямаше какво да прави, нямаше на къде да се бяга. Усещаше как домакинът се подготвя за още един удар, този път целещ се в областта около гърба и главата. Той отново надигана чука, направи една заплашителна крачка и... ТУП! Домакинът падна силно до него и изохка, тежкото му тяло сякаш разтърси цялата хижа. Непознатият се обърна, за да види какво се бе случило. Марина беше изправена, каишката и всичките ѝ вериги опънати на максимум. Тя викаше нещо, но се давеше, непознатият не успяваше да разбере какво казва.

- Ставай! Ставай! Бягай от тук! Намери помощ! - успя най-после да каже тя

Непознатият усети силен прилив на адреналин, той се изправи, смазаният му крак леко подаде, болката беше непоносима, но трябваше да излезе от стаята преди домакинът да го хване. Започна да влачи счупения крак и енергично да куцука към вратата, когато излезе обаче се спъна в прага и падна на стълбите. Беше ударил силно главата си, виеше му се свят, но трябваше да залости вратата иначе щяха да го хванат. Изправи се и се обърна, домакинът вече беше станал и тръгваше към вратата, непознатият обаче успя да я дръпне рязко и да натисна резето точно секунда преди домакинът да я стигне. Вече се чуваха се само нервните тропания по врата. Момичетата и домакинът бяха останали залостени вътре.

5     

- И та казваш справи се успешно и с отвличането на Беатрис?
- О да, и то отлично. Никой отново нищо не беше видял... и не беше чул. Разбира се брат ѝ вдигаше голяма суматоха търсейки я, но усилията му си останаха безрезултатни.
- Минавай направо по същество. Какво ѝ направи?
- О доста неща... Започнах по вече... утвърдената от мен техника – обелвам напълно кожата по ръцете и краката... и около устата. Даже вече бях станал още по-... креативен и натърквах обеленото със сол, не веднага разбира се, изчаквах да минат няколко часа, да започне да зараства раната – така боли в пъти повече. Подобно и на останалите не говорех много, даже изобщо – просто нахълтвах в мазето и започвах да върша това, което бях планирал за днес. Беатрис обаче беше различна, тя постоянно задаваше въпроси и то не като останалите само от сорта на защо правя това което правя, тя ме питаше и някакви по... - лични неща. Питаше ме как се казвам, дали имам семейство... Някак си до онзи момент не бях свикнал... жертвите ми да се опитват да разберат... повече за мен. Те главно се интересуваха от това защо съм ги заключил там и защо ги мъча. Никой не ме беше питал кой съм... за тях бях просто извергът, който ги измъчваше, един безличен демон.
- Страдал си от това, че жертвите ти не се интересуват от... вътрешния ти свят и от тебе като личност? Трябва да си призная, че това е най-малоумното нещо, което чух от твоята история. Та ти си ги драл, рязал си им крайниците и... какво ли още не. Какво очакваше? Да обсъждате, да дискутирате в яростен спор великата ти цел – да накараш човека да намрази живота?!
- Не можеш да разбереш, защото просто няма как да се поставиш в моето положение, но аз по принцип никога не съм търсил разбиране относно целите на това което правя. Всеки си има някакви мотиви за това, което върши и тези мотиви трудно могат да бъдат разбрани от друг, който не е преживял същото. Просто... никога преди Беатрис не бях срещал тази сякаш... вгледаност в душата на другите и то в такъв... пределен момент за един човек. Тя не се интересуваше от това какво ще се случи с нея, тя искаше да разбере защо аз, като човек съм взел решението да ѝ причиня това.
- Мисля че по-скоро се е опитвала да те баламосва, но продължавай... Какво стана, ти каза ли ѝ?
- Избягвах да отговарям на въпросите ѝ, просто не исках да имам каквато и да е комуникация с жертвите, нямаше нужда от допълнителни затруднения. Плюс което ако наистина решех да ѝ обясня главната ми цел – да я накарам да намрази живота, не мислиш ли че това до една степен щеше да ни отдалечи от... желания резултат. Наистина се опитвах да не говоря с нея, но после вечер когато лягах да спя, или поне се опитвах, всичкото това, всичките тези нейни въпроси, интонацията, целият начин по който ги задаваше, просто изскачаха в главата ми и не ми даваха покой. Една вечер реших че трябва... да поговоря с нея. Слязох в мазето, тя беше заспала, но я събудих. Тя започна да ме гледа, бях като вцепенен и не знаех какво да кажа, успях само да промълвя:

„Казвам се Мартин.“ 

По одраната ѝ уста се прокрадна лека усмивка, очевидно това да се усмихне ѝ причиняваше неистова болка, защото опъваше оголените мускули, но въпреки това тя продължаваше да го прави, беше една едновременно красива, но и доста плашеща картинка.

„Аз съм Беатрис...“ - започна да говори тя - „но предполагам вече знаеш доста за мен. Така и не отговори на въпроса за семейството.“
„Нямам нито жена, нито деца... дори нямам живи роднини.“
„Аз също, до някаква степен, остана ми само брат ми... той може би е и единственият човек, когото мога да кажа, че обичам истински.“ - от очите ѝ потекоха сълзи, които тя започна да бърше с разкъсаните си ръце
„Защо плачеш?“ - попитах я аз – „От болката ли?“
„Не просто... не мога да разбера защо правиш всичкото това. Струваш ми се толкова... мил човек. Сякаш не е присъщо за теб да нараняваш... Виждам как трепти окото ти, когато ми причиняваш всичкото това, виждам че всяко парче кожа, което откъсваш от мен ти причинява почти същото количество болка, което изпитвам аз. Защо го правиш? Защо причиняваш това страдание и на двама ни?“

За първи път от дълго време тогава усетих в гърлото си онова дразнещо чувство, когато просто изпитваш нуждата да заплачеш с всичкия си глас. Не знам какво правеше това момиче, как ме манипулираше, но просто имаше нещо, което сякаш бъркаше дълбоко вътре в мен. Не издържах повече, затръшнах вратата и се качих обратно в апартамента. Цяла нощ не спах, изпитвах нуждата да плача, но не исках, не исках да повярвам, че бях позволил на работата да въздейства върху чувствата ми... А и разговорът, този разговор с нея беше толкова... странен и... излагащ. Никога преди не бях изпитвал такова затруднение да говоря с някого. Все пак, ако не друго това е част от работата ми, да умея да говоря с хората, да им се харесвам.
- И трябва да призная, че наистина имаш някакъв... чар. Учудвам се, че ти е било толкова притеснено да говориш с жертвите си.
- И аз не мога да си го обясня. Не изпитвах никакъв проблем да ги заговарям преди самото отвличане, дори усещах че в онези моменти излъчват някакви дребни сигнали на доверие. След това обаче... изпитвах някакво чувство, че ако говоря с тях ще придобия някак си по-човешка форма... вече няма да съм онзи демоничен мъчител. Страхувах се, че те вече няма да ме приемат за толкова опасен и безмилостен.
- До някаква степен разбирам проблема ти. Все пак ако жертвите ти те приемат като човек, ако видят в теб дори най-дребния признак на човечност – цялата ти цел пропада. Но това не обяснява защо си се затруднил да говориш с нея. Разбирам всичкото това свързано със страха от последиците от комуникацията, но ти вече си се бил решил да понесеш последиците. Проблемът е дошъл не от твоя страх до какво ще доведе такъв разговор, а от самия разговор.
- Да. Не знам какво ми ставаше тогава. Това момиче ми действаше по някакъв много... странен начин. Пораждаше в мен толкова объркани и непознати до тогава чувства... Трябва да призная, че на моменти се чувствах безпомощен пред нея. Уж аз трябваше да съм по-силният, но сякаш тя успяваше да ме надвие психически...
- Но знаеш ли, на мен ми е интересно това, което Беатрис ти е казала. Наистина ли ти беше трудно да ги измъчваш? Това не е много типично за хората като теб. Те обикновено са садисти, които са лишени от почти всякаква симпатия, но ти казваш че си осъзнавал болката, която причиняваш на останалите. Защо го правеше тогава? Защо го правеше, ако не ти доставяше удоволствие? И моля ти се не се оправдавай с „възвишената“ ти цел.
- Не, наистина не знам. Едновременно мразех самото мъчение, самата гледка на тези кървища, но и някак си всичкото това ме караше да се чувствам... удовлетворен. Разбираш ли, когато започвах да дялкам кожата по бузите ѝ усещах тръпките, които побиваха целия ми гръб, но колкото повече дялках и дялках, толкова повече сякаш започвах да го... харесвам. Всяко свалено парче кожа ми доставяше десет пъти повече удоволствие от предходното... Единствено ми беше трудно започването, от там вече – можех да направя всичко... без дори да ми тръпне окото.
- Интересно. Какво стана после обаче? Как продължихте да си... комуникирате с Беатрис?
- На следващата сутрин си продължих по план – натрих оголените ѝ меса със сол, тя викаше и риташе с краката си, но като цяло беше доста мълчалива онзи ден. В други случаи започваше с въпросите още щом влезех, но тогава – не обели нито дума. Бях обмислял да започна да ѝ вадя зъбите, но някак си след разговора предната вечер – просто не можех. Нещо вътре в мен ме спираше, реших да го оставя за по-натам и без това не бързах за никъде. Малко преди да си тръгна обаче тя ме попита как съм. Е така, от никъде... ме пита как съм.
- Ти как си???
- Да, и аз бяха доста изумен. Сигурно в онзи момент в главата ѝ гърмяха хиляди сигнали за нетърпима болка, но тя ме питаше как съм.
- Отговори ли ѝ?
- Да, нямаше как. Измъчвах се от предната вечер, колко нескопосан разговор бяхме провели. Някак си беше прекалено кратък, а и доста... как да го кажа... срамен. А и бях показал, че това което тя ми бе казал по-някакъв начин ми беше подействало, беше ме разчуствало. Трябваше да го продължим по някакъв начин. И някак си, не мога да си обясня как, но от една приказка на друга и изведнъж тя вече ми разказваше за себе си – за детството си, за инцидента с брат ѝ, как майка ѝ е умряла. И аз, аз наистина до някаква степен ѝ... симпатизирах, усещах страданията, които тя бе преживяла. Сякаш можех да усетя целия снаряд от чувства, който я е залял, когато е намерила майка си мъртва на пода или когато е видяла тялото на размазания си брат. Нещо се случваше с мен – вече сякаш не бях онзи безчувствен изрод, който умее единствено да причинява болка, сякаш вече съпреживявах с жертвата си всеки един неин момент на страдание.
- Не ми казвай, че си се влюбил в нея.
- Не, не влюбване, просто някакъв вид... привързване. Никога преди не бях успявал да усетя каквато и да е привързаност към друг човек, тези чувства ми бяха напълно непонятни.
- Трябва да ти призная това е най-извратената любовна история, която съм чувал. Представям си как разказвате на децата си един ден за... нетрадиционната ви първа среща.
- Подигравай се колкото искаш, но имаше нещо в това момиче, което ме възпираше да ѝ причинявам страдание. Вече сякаш не изпитвах тази неутолима нужда да я мъча, иска просто да... прекарвам време с нея.
- Добре това не пречи ли на основната ти цел? Как ще я накараш да мрази живота, ако се впуснете в някакъв вид романтична връзка... или добре просто приятелство?
- Точно това беше проблемът. Една част от мен искаше тя да страда, все пак вътре в мен знаех, че това е момичето което ще успее да изгуби надеждата си за спасение, нали ти казах вече за онова предчувствие, но в същото време една друга част просто не ми позволяваше да я наранявам.
- В крайна сметка обаче явно си успял да надмогнеш тази твоя... миролюбива част.
- Да, един ден. Вече дори не помня колко време беше висяла в онова мазе. Пак говорихме. Тя ми разказваше за себе си, за някаква къща на плажа, която нейният брат бил взел. Разправяше ми и за децата на брат си и жена му, как се събирали в градината и играели онази игра, където трябва да познаеш филма. Изключително много неща ми разказа за времето, което прекарвахме заедно. Аз от друга страна ѝ разказвах за майка ми, как след смъртта на баща ми ни преследваха хора, които са имали вземане даване с него, как мизерствахме, но и също така как тази жена ме обичаше безусловно до самата си смърт. И двамата бяхме изстрадали, и двамата бяхме имали ужасно детство, но бяхме имали и човек, на когото да се опрем. Някой който да ни даде надежда, че все още има смисъл да се живее. Аз имах имах майка ми, тя имаше брат си, за когото самата тя казваше че е „първият и единствен мъж, който е поставил нейното щастие пред своето“. Виждаше се ясно, че връзката между нея и брат ѝ беше нещо повече от чиста... братско-сестринска любов, имаше нещо по-висше. Те обичаха един друг повече от колкото обичаха самите себе си... Не ѝ бях правил нищо от вече сигурно доста време, оголените ѝ меса бяха започнали да позасъхват и леко по леко да се оправят. Гледах я как седнала на земята и подпряла се на стената ръкомаха, докато ми разказва. Дланите ѝ останали без никаква кожа, само чисто червено месо, а по-надолу металните обръчи, за които бяха захванати веригите, сякаш поставяха началото на едно друго тяло – нежната ѝ, прекрасна, бяла кожа. Едва сега, дори в този неин леко обезобразен вариант, разбирах колко е красива. Въпреки че частично липсваха устните, че липсваше всичката неповторима нежна кожа в областта на устата, нейната усмивка продължаваше да е все толкова уникална и стопляща сърцето и душата... Един ден тя пак ме попита защо правя това. Не знаех как да ѝ обясня. Как можех да ѝ обясня, че бях на косъм да се откажа от това, само защото вече я чувствах като... като част от мен? В онзи момент просто мълчах, просто мълчах и я гледах в огромните ѝ зелени очи... и тя изведнъж наруши това мълчание и каза:

„Аз смятам, че има някаква причина за това, което правиш. Не знам каква е, но явно има. И явно наистина аз съм избраната за това, колкото и да не ми се иска. Явно аз трябва да страдам, аз трябва да понеса всичката нужна болката, за да успееш ти.“

Не издържах вече. Това изказване сякаш задълбочи вътрешното мъчение, на което бях изложен. Сега когато тя сякаш беше отдадена на моята кауза, аз не можех да продължа. Не само защото нейната отдаденост означаваше, че тя никога няма да успее да намрази живота, понеже ще вярва че от нейното страдание има полза, но и защото тази отдаденост пораждаше у мен някакво чувство за вина. Чувствах че наистина това момиче не заслужава това, което ѝ причинявам. Аз знам, че бях изрод... и още съм... но имах задача, която трябваше да изпълня.
- Каква задача? Никой не те е карал да правиш това! Можеше да спреш когато поискаш!
- Не! Хората трябваше да се научат че след страданието не винаги има спасение! Трябваше да разберат, че тяхната надежда е... просто една илюзия! Че след болката... следва само още болка.
- Хората?! Как ще го докажеш на хората?! Най-много да успееш да го докажеш на жертвата си, която подобно на Беатрис ще умре в най-скоро време, защото нека ти напомня – тя заради теб вече не иска да живее.
- Достатъчно ми беше да го докажа на себе си. Да го видя със собствените си очи. Да видя, че човекът е способен да намрази собствения си живот и да поиска той да приключи... И повярвай ми, много ми беше трудно. Явно Господ ме тестваше. Проверяваше волята ми – беше ме дарил с тази, която ще достигне онази висша форма на страдание, но я беше направил такава, че да я обикна. Той искаше да разбере дали ще успея да загърбя чувствата в името на каузата си. Искаше да провери дали съм достатъчно силен. И наистина едвам успях да се наканя да го направя...
- Да направиш какво?
- Не можеш ли да се досетиш и сам... След няколко вечери просто реших, че трябва да довърша това, което бях започнал. Все пак толкова години неуспешни... проекти, не можех да си позволя някакви чувства да ми попречат да стигна до целта си. Влезнах в мазето, тя спеше, не пророних нито дума – не исках да я събудя. Бях си подготвил, още за една от предните жертви, една стара метална макара, на която бях навързал различни зъбни колела и телове. Прибутах въпросната макарата към нея, тя започна леко да се разбужда, гледаше ме, и точно в момента, когато понечи да каже нещо, хванах косата ѝ и я оплетох в макарата, започнах да я навивам до момента когато главата ѝ опря в желязото, тя пищеше – явно че вече беше започнало да я боли. Казах ѝ че колкото повече вика, толкова повече ще навивам макарата... това сякаш я накара да замълчи. Извадих клещите и започнах това, което трябваше да направя преди много време. Един по един от най-задните, започнах да ѝ изваждам зъбите. Натискам в долната част при венеца, докато не се появи лека струя кръв и главата на клещите не захване добре зъба. Чува се онзи хрупащ звук, идващ от стъргането на метала по костта. След което хубаво намествам, за да съм подхванал добре основата и с едно леко по-рязко движение извивам ръката си и – щрак – готово. Зъбът изхвърча и пада на земята. Продължавам със следващия. В началото тя успяваше се сдържа, но след третия или четвъртия започна прекалено много да рита, прекалено да мърда и да квичи – трябваше да бъде наказана за това. Все пак вече я бях предупредил. Започнах да навивам макарата все повече, тя ставаше все по-шумна и по-шумна, започвах вече да се плаша, че ще успеят да я чуят въпреки звуковата изолация. Косата ѝ издърпваше скалпа, появяваха се малки капки кръв, които в последствие започваха да стават все по-големи и по-големи. По едно време самият ѝ скалп вече беше започнал да се отлепя, аз разбира се подпомагах с едно дребно ножче. Кръвта излизаща от там се стичаше по пода. Вече започвах да виждам как отдолу, под изтръгнатия почти скалп се показва кървясалият...
- Спри! Достатъчно чух! Не ми се слуша повече тази история. Ти си просто един изрод! Не искам да чувам и думичка повече, приключваме!
- Но защо? Не си ли любопитен какво се случва по-натам? Все пак почти сме на края. Не искаш ли да разбереш как завърши всичкото това?
- Не искам и да си представям с каква кървава баня е завършило.
- Не глупости. Краят изобщо не е лош, даже аз лично ти обещавам, че ако продължиш да слушаш ще получиш един много... красив край.
- Красив? Сигурно да, но за твоите представи.
- Не изобщо. Аз ти обещавам един наистина стоплящ сърцето край. Един край сякаш на романтичната комедия, която въртят по телевизията всеки коледен следобед.
- Не знам. Не съм сигурен, че мога да продължа да слушам за това, на което си подложил това невинно момиче. А и някак си започна да ме обърква твоята история.
- Какво имаше предвид да те обърква?
- Не се ориентирам много в... последователността, всичко е доста несвързано.
- Добре, ако искаш да си дадем малко почивка с Беатрис? Да се опиташ да си навържеш нещата.
- Предпочитам наистина за малко да сменим темата.
- Искаш ли да ти доразкажа за случката в хижата?
- Хижата?
- Да. Онази, в която намерих онези две момичета... и онзи мъж, или поне това което беше останало от него.
- Добре. Давай. Целият съм в слух.
6


Вече бях успял да по осъзная какво се беше случило току що. Бях залостил в онази стая домакина и момичетата. Трябваше да намеря помощ, но къде можех да я търся – беше посред нощ, а и бяхме в нищото. Мъжът тропаше все по-силно и по-силно и викаше ожесточено, започнах да се притеснявам, че скоро време ще успее да разбие вратата. Трябваше да измисля какво да правя. Може би ако имаше някакво оръжие, имах шанс да го убия, но със сигурност за да направя това трябваше да го изненадам, което отново щеше да бъде доста трудна задача, тъй като все пак бяхме на негов терен. Каквото и да правех обаче трябваше да го измисля възможно най-бързо, защото тази дървена вратичка надали щеше да го държи затворен още дълго.
Реших че вече нямам повече време за губене в размисли и се изправих, кракът ме болеше зверски, сякаш преди малко ми беше направил петата на сол. Бавно се заизкачвах по стръмните стълби, влачейки контузения крак. Трябваше да се движа полупълзейки, защото не можех да запазя равновесие на един крак, а ако дори малко тежест отидеше към ранения - веднага изпитвах една пронизваща болка и се строполявах на земята. Така лека полека успях да достигна до горния етаж. Вратата там нямаше ключалка, а и нямаше къде да търся с какво да я застопоря... нямах и времето нужно за това. Важното сега беше да намеря оръжие... или поне нещо, което може да послужи като такова. Влезнах в първата възможна стая от коридорчето. Тя също беше напълно тъмна и нямаше осветление, но светлината влизаща през дребните процепи на вратата създаваше някаква прилична видимост. Беше нещо като стаичка за инструменти – точно каквото ми трябваше. Започнах да се ровя из прашясалите метални шкафове обаче не намерих нищо полезно. Имаше само отвертки и някакви триони, а това не ми вършеше работа, трябваше ми нещо като нож или поне някакво по-тежка желязо. В ъгъла видях един чук, подобен на онзи с който преди малко мъжът ми беше ударил крака. Стори ми се като нещо, което мога да използвам. Докуцуках до него... но беше прекалено тежък, едвам успявах да го вдигна, нямаше никакъв шанс да успея да замахна с него и то с достатъчна сила, че да обезвредя домакина. Забелязах, че на единия тезгях имаше някакъв нож обаче и той не вършеше работа - беше счупен, острието му почти го нямаше, а това което беше останало бе изключително захабено – нищо не можеше да се среже с него, беше просто едно безполезно парче метал. Трябваше да намеря кухнята, там със сигурност щеше да има нещо остро. Запътих се към коридора, но в момента в който понечих да изляза от стаята чух силен тропот идващ някъде от долу... и после стъпки, някой тичаше по стълбите. Мъжът явно беше успял да разбие вратата и идваше да ме търси. Без да мисля много се върнах обратно в стаята за инструменти и затръшнах врата. За щастие на ключалката имаше ключ, врътнах го, но нямаше да бъде от помощ за много дълго, защото вратата беше също толкова стара и калпава колкото долната. Започнах отново да се оглеждам, вече наистина спешно трябваше да намеря нещо, с което да се защитавам, колкото и малки да бяха шансовете ми за успех срещу този почти два пъти по-огромен от мен човек.

- За какво си се скрил сега тук? - домакинът явно бе чул как затварям вратата – Мислиш ли, че не мога да влезна?

Бравата започна буйно да подскача, а вратата сякаш се огъваше под тласъците на мъжа. За сега ключалката успяваше да се справи с удържането, но колко ли още щеше да издържи?

- Можеше просто да си спиш спокойно и да не си такъв любопитко. - започна да вика мъжът от другата страна на вратата - Утре щяхме да пием по едно кафе и да ти намерим колата. Да си тръгнеш без нищо от това да се случва. Но нали знаеш... любопитството уби котката... А в твоя случай ще се постарая и да ѝ подкастря опашката задето ми създава толкова главоболия!
- Добре че беше любопитството ми. - завиках аз - Ако не бях открил момичетата какво щеше да стане с тях?! Колко още време щеше да ги държиш?!
- Нямаше да се случи нищо по-различно от това, което ще се случи сега, след като приключа с теб. Може би ако не се беше появил ти, щеше да се проточи малко във времето, но крайният резултат щеше да е един и същ. Ти не променяш нищо, разбери, не можеш да промениш съдбата. Единствено разликата сега е че и ти ще умреш... заедно с онези курвички долу.

По врата се удари силно, даже успях да видя части от мъжа през процепите получили се при огъването на дървото. Нямах никакви шансове да се справя с него без нищо. Реших да се пробвам с чука. Придвижих се към него и започнах да правя опити да го вдигна – беше изключително тежък. Понесох го с мен... и точно секунда преди да го кача на раменете си в бойна готовност, видях че под единия от тезгяхите имаше кирка - това щеше да ми свърши повече работа. Хвърлих бързо чука и я грабнах. Застанах от страни на вратата. Мъжът продължаваше да удря. Един път, два пъти. След третия удар видях как патрона на бравата просто изхвърча, а вратата се засилва мощно и се удря в стената. Домакинът нахлу в стаята, в дясната си ръка държеше огромния чук, явно очите му още не се бяха добре приспособили към тъмнината, защото първоначално сякаш не успя да ме видя. Реших че няма смисъл да губя повече време, замахнах силно с острата част на кирката и го ударих в дясната част на гърдите. Той извика и се строполи на земята, кирката се беше забила в гръдния му кош и стърчеше. Приближих се до легналото му тяло и я измъкнах, той отново изкрещя и започна да натиска дупката в гърдите си с ръка. Замахнах още веднъж и ударих главата му... беше като диня, черепът му се спука и от вътре изхвръкна червеникаво-розова пихтиеста каша. Ударих още веднъж – този удар вече тотално разтвори черепа му – половината от главата му липсваше и беше като изляла се по земята. Захвърлих кирката и се подпрях на стената. Тръгнах да го подритвам с ранения крак, за да видя дали още е жив, но нямаше как просто... Не можеше да е жив - мозъкът му беше разплискан на каша по пода, сякаш цялата му глава бе експлодирала.
Сега трябваше да помогна на момичетата, ако не ги беше убил вече. Разтърсих се из шкафовете и взех няколко ножовки. Бавно излязох от стаята, уверявайки се още веднъж че домакинът е мъртъв. Слизането надолу с този крак беше още по-мъчително и от изкачването, подпирайки се на една от стените бавно се свличах с по едно стъпало надолу. Когато влязох в долната стая заварих двете момичета облегнали се на стената. Марина се беше подпряла само с главата и част от врата си, гледаше нагоре към тавана и прехапваше агресивно устните си - явно домакинът я беше наказал за дето ми бе помогнала да избягам. Другото момиче – Наталия, седеше вгледана в своята приятелка. Реших че е по-добре първо да освободя нея, защото ми изглеждаше по-способна чисто физически да помага, ако нещо се наложи. Веригите бяха наистина дебели, щеше да ми отнеме цял ден, за да ги срежа, а и може би нямаше изобщо да успея да го направя. Огледах внимателно всичко и ми се стори, че единственото място което имах шанс да прорежа, бе там където веригата бе закачена за една глава захваната в бетона. Започнах да търкам усърдно, Марина явно не ме бе усетил досега, защото едва след като започнах да режа, тя се обърна към мен и започна да ме гледа.

- Спокойно. Мъртъв е. Няма повече да ви нарани. - казах ѝ аз
 
Това сякаш премахна един огромен камък, който бе лежал на плещите ѝ. Тя въздъхна доволно, затвори очи и отново подпря главата си на стената. Аз продължавах да търкам и дори имах някакъв прогрес, до около десет минути вече бях успял да прережа една солидна част, ако имах нещо с което да го удря, щеше да се откърши. Видях някакъв секач, който беше захвърлен насред стаята. Взех го и започнах да удрям по желязната глава. Един път, два пъти, три пъти... щрак. Беше се отчупил, сега можех да откача веригите от стената. Ножовката се беше по захабила, но за щастие имах още две и щях да успея да освободя и Марина. Продължих с каишката, която увиваше врата на Наталия, там трябваше да бъда по-внимателен, че да не я нараня. Въпреки че беше от някакъв вид кожа, сякаш изпитвах по-голямо затруднение да я прережа. В крайна сметка след дълги усилия успях и Наталия вече беше свободна. Вече напълно можеше да се движи, вече нищо не я душеше... вече нищо не я спираше да може да пипне лицето си. 
Заех се и с оковите на Марина. Когато приключих, се опитах да я накарам да се изправи, но тя просто се прибута напред и легна по корем на пода.

- Не мога. – изпъшка тя – Гърбът... гърбът просто ме убива.

Повдигнах скъсаната ѝ блуза, за да видя какво имаше на гърба ѝ. Целият беше покрит с пирони – забити на напълно случайни места, без някаква специална подредба. Трябваше да ги извадя, не можех да ги оставя там, накарах Наталия да ми донесе тъпия нож, който бях видял по-рано в онази стаичка, за да го използвам като лост за по-дълбоко забитите. Краката ѝ явно бяха почнали да атрофират от всичкото време което бе прекарала вързана, защото когато се изправи едвам не падна, а и после продължи нагоре по-стълбите пълзейки.

- Няма страшно. Вече всичко свърши. – галех Марина по задната част на главата – Онзи изрод е мъртъв.
- Свършило? - промълви тя – И какво, като е свършило. По-добре да ни беше убил. Не издържам вече.
- Няма, няма... Всичко ще бъде наред. Страдането почти приключи. Само още малко остана. Само трябва да измъкна пироните.
- Не моля те! Недей!
- Няма как. Ще отнеме много време, докато намерим помощ. Кой знае от колко време седят там. - тя започваше да подсмърча – Спокойно. Всичко ще бъде наред. Бързо ще ги извадим.

Наталия вече носеше онзи нож. Взех го и отново я отпратих – от една страна, за да не гледа всичкото това, а и за да донесе вода и някакъв спирт, че да промием раните. Започнах с един от по-дълбоко забитите – по-лесното оставих за накрая. Натиснах с пръсти месото в околността на мястото – излезе малко слузеста течност, промуших най-тъпата част на ножа под главата на пирона и започнах да натискам на към мене. Марина изпищя, трябваше да я натисна за да не мърда. Пиронът започна бавно да излиза, от дупката тръгна кръв, започнах да я попивам с окъсаната блузата на Марина, че да не е толкова влажен пиронът и да успея да го захвана по-здраво. Хванах го с пръсти и издърпах рязко, Марина извика силно – почти го бях изкарал, още един тласък и готово – вече беше отвън. Захванах се и с другите... един по един ги изваждах и хвърлях на пода. Някои бяха лесни за изваждане, други бяха почти невъзможни. Марина не спираше да стене, накрая когато привърших беше вряла. Целият ѝ гръб беше покрит с кръв и пот. Взех водата, която Наталия беше донесла и просто започнах да поливам надупчения ѝ гръб. Сякаш всяка капка, която докосваше раните ѝ, тя чувстваше като силна киселина разяждаща месото ѝ. Не можех и да си представя, ако водата ѝ причиняваше такава болка – какво щеше да ѝ причини спиртът, но трябваше поне малко да сложа. Наталия беше донесла уискито, с което ме бе черпил домакинът по-рано тази вечер и още някаква водка. Навлажнявах ръцете си с алкохола и съвсем леко докосвах раните на Марина, но дори и усетът на това малко количество я караше да стене и подскача на мястото си.

- Моля те спри! - повтаряше през цялото време - Моля те спри!
- Почти свърши. - утешавах я аз – Още малко остана.

Накрая сякаш дори не ѝ бяха останали сили да вика, просто понасяше, лежеше там по средата на онази ужасяваща стая, виждах как стиска зъбите си и по очите ѝ се процеждат едри сълзи. 

Марина продължаваше да лежи насред стаята, вече дишаше по-спокойно. Бях се уморил от всичкото това и заедно с Наталия бях седнал на пода, подпрян в стената. Двамата гледахме онзи мъж, който бе лежал там през цялото време. Никой от нас дори и не се бе опитал да му помогне. Сякаш в онзи момент... още продължаваше да диша. Сякаш още мъчително надигаше гърдите си, но изглеждаше че скоро всичкото това  мъчение щеше да приключи, това бяха като че ли последните му глътки въздух.

- Защо го правят хората? Защо трябва да го правят? - започна изведнъж да говори Марина
- Кое? - попитах аз
- Да измъчват другите... Какво удоволствие им доставя да причиняват болка? И аз не съм най-праведния човек, но всеки път когато съм наранявала някого съм го правила само и единствено, за да мога аз да оцелея... Какво виждат в това... безсмислено страдане, в това безсмислено мъчение?
- Може би... за тях има някакво обяснение...
- Не... Нямат обяснение... Само се лъжат че има обяснение. Те са... те са просто мъчители, те са наказанието което бог ни праща за това че сме грешни, за това че забравяме, че само той е способен да контролира съдбата ни.
- Да ги изпраща бог? Ако ги изпраща бог тогава, защо не наказва онези, които са извършили нещо наистина грешно? Защо наказва вас? Какво сте направили вие, че да заслужите такова наказание?
- Не знам... нямам си ни най-малка идея. - тя извърна главата си и ме погледна право в очите – Знам само, че няма да му доставя удоволствието да се предам. Ще продължа да живея, ще се радвам да живея, напук на него... Ще му докажа, че колкото и всемогъщ да е, човекът е по-силен от него.

***

Станислав премига няколко пъти.

- Това последното ми се струва, че ти си си го измислил. Просто звучи, като нещо което по-скоро ти би казал. А и това момиче, поне според историята ти... не изглежда като да е способно на такива... задълбочени и себеутвърждаващи съждения.
- Защо? Нима това, с което се е занимавала, и ти си го чул от моята история, ти е достатъчно че да разбереш каква е била тя? Нима си сигурен че тя не е способна да има свои собствени възгледи за живота? Свой собствен мироглед?... Ти мислиш, че си по-умен от нея, че си по-прогледнал, но всъщност... си сляп.
- Добре. Нека аз съм слепия. Нека ти си най-прозрелия истината човек. Кажи ми обаче защото не мога да разбера едно – защо богът да е този, който иска да накара човека да намрази живота? Нима богът не е този, който е дарил човека с живот? Нима богът не е този, който всеки ден дарява мнозина с щастие... и благодат?
- О не, изобщо не отричам това. Ти явно не можеш да разбереш какво ти казвам аз и за какво говореше Марина онзи ден. Разбираш ли, богът е добър, той обича човека, дарява го с благодат, с утеха, дава му смисъл да живее, но в същото време има и една... друга страна на този бога – една убийствена, една злокобна страна. Подобно на една везна - уравновесяваща страданието и щастието. Въпросът е ти на коя страна на везната ще попаднеш.
- Не разбирам защо трябва да казваш че е раздвоен бога? Не може ли същото това просто да се обясни със съществуването на някакъв дявол, на някаква противоположна на бога същност?
- Не и ако дяволът е измислен изцяло от бога, просто за да прикрие своята злокобна страна.

7

- Предполагам, че вече е време да ми разкажеш финала на историята с Беатрис.
- Разбира се, щом имаш желание. До къде бях стигнал?... А да... нека да направим един лек скок от там където приключихме, нали и без това ти идваше малко в повече... Денят беше свършил и я бях оставил малко да си почива, тъй като следващите дни щяха да бъдат още по-тежки... или поне за нея. Тя лежеше там, главата ѝ напълно гола, даже ако се загледаше по-внимателно, човек можеше да види части от черепа ѝ измежду засъхналите съсиреци кръв. Беше си подложила шепите, явно докосването на прясната рана ѝ причиняваше болка и то по-голяма от тази, която идваше от обелените ѝ ръце, щом бе избрала да легне върху тях вместо върху разкъсаното си теме. Сега като се замисля, в онзи момент това момиче имаше повече оголено месо от колкото кожа по тялото си. Беше си наистина една смразяваща кръвта гледка. Доста се бях постарал... Но не бях пък и чак толкова лош - бях ѝ сложил един стар матрак, на който да легне, все пак трябваше да успява да се наспива като хората, за да има сили за следващата... порция страдание. Не отричам, че нямаше и случаи в които просто влизах по средата на нощта и я събуждах с ритници в корема... и още няколко изненадващи удара в главата. Но наречи това мое дело един признак на щедрост и милосърдие, имайки предвид какво ѝ се бе случило и какво я очакваше, един избушен матрак нямаше да я разглези прекалено много. А и все пак, както вече обсъдихме, това момиче беше по-специално за мен от останалите и съответно подхождах с повече старание в грижите си към нея. Нищо че вече се бях решил да продължа делото си и да загърбя... чувствата си към нея, аз все още усещах някаква форма на жал, когато ѝ причинявах болка.
- Някаква форма на жал? Че какви са формите на жалостта?
- Не имам предвид, че някак си продължавах да мисля за нея като за друго човешко същество, с всичките симпатии и състрадания. Разбираш ли, аз някак си се опитвах да измисля мъчения, които едновременно да не са чак толкова болезнени за нея, но и все пак да ни водят към някакъв прогрес.
- Това не са ли две взаимно противоречащи си неща?
- Да, и точно това беше огромният проблем. Наистина си беше невъзможно да измислиш такива, поради което след известно време просто се отказах от тази глупава идея и продължих по вече познатия ми метод на работа.
- Добро решение. Нямало е нужда да се затормозяваш излишно. Та сподели какво сътвори извратеният ти мозък този път.
- Нали преди малко вече не искаше да слушаш повече? Или вече попретръпна и си готов за новата порция кръв и страдание? Започвам да си мисля, че ти харесва почти колкото и на мен... ако не и повече.
- Любопитно ми е наистина. Искам да видя до какви предели е стигнала изродщината ти.
- Оправдавай се колкото искаш, но забелязвам че и у теб вече се е събудил онзи кръвожаден демон, онзи демон ламтящ за гледката на чуждото страдание... В този момент сякаш вече дори не те интересува защо го правя... просто искаш да чуеш какво съм направил на бедната Беатрис.
- Да искам да разбера какво се е случило... колкото и отвратен да съм от това, което чувам, искам да знам края на историята ти... Ето казах го. Доволен ли?... Сега ще продължиш ли... ще кажеш ли каква... гениална хрумка за мъчение се роди след това? 
- Разбира се, но трябва да си призная, че бях влезнал в един... застой. По принцип аз съм голям фен на оригиналността. Не обичам да повтарям някакви неща. Проблемът обаче беше, че за толкова години вече идеите ми бяха започнали да секват.
- Крайно време е било. А как така не обичаш да повтаряш? Ти сам каза, че дрането на ръцете и устата ти е било запазена марка и си го правил всеки път. Това не е ли повторение?
- Признавам – измъчвах се от идеята, че го причинявам на всички. Но беше сравнително лесен и ефикасен метод. До някаква степен можеш да кажеш, че позитивите надвишаваха негативите. Просто... трябваше да направя компромис този един път.
- Но добре едно не разбирам - какъв е смисълът на тая твоя оригиналност? Всеки път жертвите са различни? Никой няма да разбере, ако повториш нещо, освен самият ти, което ме навежда на мисълта – казваш че има още доста жертви. Какво стана с тях? Все щеше да се разчуе, че има някой който отвлича и измъчва млади момичета. Всичките ли умряха?
- Всичките... без Беатрис.
- Защо? Нали убийството не беше главната ти цел?
- Аз оперирам на границата между живота и смъртта, една погрешна стъпка и проектът е обречен да приключи неуспешно.
- Господи боже! А телата?! Какво правеше с телата?!
- Толкова различни работи, че ще прохабя още пет часа да ти разказвам. Стараех се да ги изхвърлям на места, където няма да успеят да ги открият и май се справях добре... Главно ги прибирах на парчета в бидони и ги хвърлях в някоя река, или просто ги заравях в някоя горичка. Все пак гледах да е далече от там където ги измъчвах – по възможност в някой друг град. Разбира се и това си беше доста трудоемко, защото си е опасничко да пренасяш обезобразени трупове измежду градовете. Една дребна проверка по пътя и цялата операция се проваля.
- След едно такова „изхвърляне“ ли се случи и инцидента в хижата? Така ли успя да се изгубиш в оная гора?
- Хижата?... А хижата!... Не помня вече.
- Не помниш?
- Да не помня. Проблем ли има?
- Странно ми е просто. Обикновено хората могат да... подреждат спомените си в някакъв що годе хронологически издържан ред.
- Струва ми се малко безсмислено – особено в случаи като този. Има ли значение кога се е случило нещо? Важното е че се е случило... Чакай да довърша разказа за Беатрис най-после... Беше изминал един ден, от както бях приключил процедурата със зъбите и скалпа. Реших се на следващия ден да го карам малко по-леко, наречи го един вид... ден за почивка. Отрязах ѝ дясното ухо... с една ножица за храсти. Нищо кой знае колко оплетено, както казах вече бях почнал да губя оригиналността си, просто хванах ухото ѝ, малко натиск и... КЛЪЦ. Имаше малко кръв, но в сравнение с онези реки, които бяха текли предния ден, това беше просто едно... дребно порязване. Мислих да приключа само с това онзи ден, но ми се стори недостатъчно. Прецених че е прекалено малко, все пак тя седеше там от вече близо месец и половина, трябваше да приключваме скоро време. Стига само сме проточвали работата. Поради това сметнах, че логичното продължение на ухото беше носът. Сега, носът се оказа доста по-сложен, има доста по-неприятни и неудобни хрущяли в него и рязането си е малко тегава работа. Подхващам внимателно, пак с онази ножица, и започвам да натискам. Тук нещата обаче не стават толкова лесно, явно трябва по-остър инструмент, започвам да въртя в опити бавно да го прорежа, но нещата се оказват по-трудни от очакваното – успявам само да прорежа през кожата. На всичкото отгоре Беатрис не спира да подскача и да пищи, постоянно се измъква, пречи ми да подхвана здраво носа ѝ че да мога да натисна с всичка сила. А и е надигнала очи, гледа директно в моите с някаква... надежда. Не издържах... тези очи, тези изпълнени с надежда очи сякаш ме пронизваха. Нямах друг избор. Просто не се сдържах – избодох ѝ дясното око с ножицата. Искаше ми се да го направя и с двете, но не можех да си го позволя. Трябваше ми поне едното, че да мога да видя когато изгуби надеждата си, когато успее да достигне онази висша форма на страдание, към която се 
стремях... Тя изкрещя още по-силно. Започна да натиска раненото око с двете си ръце и да крещи: „Изрод! Ти си истински изрод!“... Наричаше ме изрод. Доста иронично - до преди един ден ми обясняваше как била напълно отдадена на това което правя, а сега се бях превърнал в изрод. Разбираш ли с какъв човек трябваше да се занимавам? Толкова беше млада и объркана, но нищо... това смятам че допринесе доста за крайния резултат.
- Не знам какво си очаквал. Въпреки че Беатрис очевидно не е била напълно с всичкия си, не мисля че някой човек, който не е тотално умопобъркан, ще се посвети на твоята кауза.
- И ти имаш право. Може би имах прекалено големи очаквания... В онзи момент обаче. В онзи момент, когато тя пищеше и се мяташе, а веригите я дърпаха и поваляха на пода. В онзи момент сякаш видях една дребна искрица, един знак от самия бог, един знак казващ ми: „Почти стигнахме, още малко и сме там.“. Реших че няма защо да губя повече време, трябваше ми още един малък, финален тласък. Уж това щеше да е по-ненапрегнат ден от останалите, ден за почивка, но никога не знаеш как ще ескалират нещата... Та бях купил една газова бутилка и приставка за горелка. Държах ги горе в апартамента. Качих се до него, за да ги взема. Бутилката беше почти пълна. Уверих се че всичко работи както трябва и започнах...
- До тук ми стига. Мога да си представя какво е станало по натам, а и видях снимката, тя казва предостатъчно... Не знам какво да кажа просто. Това ли е щастливият финал, който ми обеща?
- Изчакай де, има още. Обещавам ще стигнем и до там... Не съм прекалявал с обгарянето. Само части от корема и гърдите... и лицето, и то даже само дясната част, около изваденото око и липсващото ухо. Нямаш си на представа каква ужасяваща смрад се носеше от обгорената ѝ плът. Направо ужас... И как крещеше, как викаше това момиче, как се молеше. Имах чувството, че целият блок чуваше в онзи момент. Направо още не мога да повярвам, че никой не извика полиция. В крайна сметка приключихме, тя вече напълно беше изгубила човешкия си облик – ръцете, краката, главата бяха все голи, устата липсваше, едното ухо и то, даже носът сякаш не беше вече напълно закрепен за лицето, а за изгорялото дори не мога да го опиша. В онзи момент пред мен вече не стоеше нежното момиче което бях видял в магазина, стоеше едно... нещо, това не беше човек... Но познай какво зърнах тогава в онова ляво око, в онова око, което продължаваше да ме гледа пронизващо, видях онази искра на отчаяние, онази тотална загуба на надежда.
- Успял си най-после да постигнеш целта си?
- Да. Казах на Беатрис, че ще изпълня каквото поиска, само трябва да каже желанието си. Единственото което тя каза обаче бе: „Искам просто да ме убиеш.“... Попитах я дали не иска да се върне при брат си, при приятеля си, но тя продължаваше да повтаря: „Искам просто да ме убиеш.“.
- Мога да си представя колко щастлив си се почувствал в онзи момент. Защо обаче не я уби, нали си ѝ обещал да ѝ изпълниш желанието?
- Нещо ме възпираше. Сякаш онзи... изрод в мен вече беше изпълнил целта си и беше потънал в дълбок сън. Сега бе останала само добротата, милосърдието. В онзи момент започнах да усещам всичките болки, които усещаше Беатрис, всичкото страдание което тя беше понесла, сякаш изведнъж се изсипа върху мен... Легнах при нея на онзи матрак и започнах нежно да галя голата ѝ глава. Успокоявах я, увещавах я че всичко е приключило, че страданието е свършило, но тя продължаваше да шепне: „Моля те, просто ме убий.“. Бях постигнал целта си, но сякаш бях изгубил удволетворението от това. Може би това беше начинът, по който бог ме наказваше за деянията ми... Прекарах следващите няколко часа лежейки до Беатрис, не спирах да милвам обгорената ѝ кожа и наранените ѝ ръце, разказах и всичко - за това към което се стремях, за предишните жертви, за хижата. Тя не продумваше и дума – само от време на време прошепваше: „Моля те, просто ме убий.“. Едва когато започнах да свалям оковите ѝ тя ме погледна в очите и каза: „Радвам се, че поне един от нас намери щастие и утеха.“. Отново усетих онова неприятно чувство в гърлото, което бях усетил след първия ни разговор. Не се сдържах и заплаках, хълцах като малко момиченце през цялото време, докато я изведох от мазето и я натоварих в колата. Онази нощ за първи път усетих някаква празнота, някакво чувство, че това което бях направил бе съвършено грешно.
- Осъзнал си че философията ти е пошла? Разкаял си се за това, което си извършил... И което си извършвал в продължение на толкова много години?
- И да, и не. Разбираш ли в някои случаи, когато се сещам за Беатрис сякаш в мен се пробужда някакъв вид човечност, съпричастност. През повечето време обаче я няма, в мен цари онази сила възхищаваща се на моята цел и чувстваща се напълно удволетворена от изпълнението ѝ, от страданието и пълната загуба на надежда от другите.
- Една вечна борба между ангел и демон.
- Не! Една тотална безпомощност на ангела пред унищожителната власт на демона.
 
8

- И така ли приключи всичко? Натовари я в колата и я откара? Къде по-точно?
- Оставих я в близост до една болница. За момент даже мислих да я заведа лично до там. Сякаш още диктуваше онази моя милосърдна част, сякаш тя искаше да се предам, да понеса наказанието за това, което бях направил.
- Но реши да не го правиш.
- Да, за щастие така и не позволих на чувствата да завладеят напълно разсъдъка ми. С времето като че ли осъзнах, че колкото и грешна да е онази моя садистична и зловеща страна, тя беше и едно цяло с разума ми. Ако се бях отдал на чувствата, ако бях слушал това, което състрадателността и симпатията ми диктуват, нямаше никога да успея да достигна целта си.
- Ако ги беше слушал нямаше изобщо да си поставиш подобна цел.
- Възможно е да е така, възможно е и да не е така. Никога няма да разберем. Факт е обаче че избрах да следвам разума, колкото и извратен и пошъл да е той според теб. И точно този разум ми помогна да стигна толкова далеч.
- Дали ти е помогнал наистина обаче? Не успяха ли чувствата до една степен да победят накрая? Цялата тази мелодрама с Беатрис не повлия ли негативно на работата ти? Не беше ли тя причината за залавянето ти? Все пак ако беше убил Беатрис в онова мазе, ако я беше изхвърлил като останалите, брат ѝ никога нямаше да успее да те намери, или поне шансът това да се случи щеше да бъде много по-малък... Как всъщност успя да те намери? Разбирам че Беатрис е знаела доста за теб от разговорите ви, но до колкото знам тя не е била много разсъдлива след цялото това преживяване.
- Много добър въпрос, на който обаче и аз не знам отговора... но лесно мога да предположа. Имайки предвид работата ми, аз съм лице което често може да се види някъде. Дори и да не ме дават по телевизията всеки ден, напълно достатъчно е веднъж Беатрис да види лицето ми на някоя фирмена снимка качена някъде, че да ме познае. От там вече нещата стават крайно лесни – брат ѝ иска да отмъсти, иска да ми причини същото, което аз съм причинил на нея и така нататък. Има ли желание, има и начин. Даже не мисля, че му е отнело толкова време и усилия, че да научи всичко нужно за мен, за да ме открие. Живеем в едно общество, където всичко е достъпно, всеки си има хора за всичко и всеки ако желае може да узнае всичко, до най-малката подробност, за когото си пожелае... Даже съм почти сигурен че хората от блока знаеха какво се случва в онова мазе и хората живеещи над онзи магазин също... Може да не са знаели с подробности какво точно става, но тези тропания, тези писъци – просто не могат да се звукоизолират напълно.
- Нали каза, че разположението било такова, че нямало хора които да живеят в непосредствена близост до него? Не мислиш ли, че ако се бяха усъмнили че нещо се случва, щяха да подадат сигнал?
- Не. Хората ги е страх да приемат, че тези неща са реални, че ги заобикалят. Виждат ги по филмите, чуват ги по телевизията обаче някак си вътрешно ги отричат. Те предпочитат да запушат ушите си, да се направят че не са чули, когато се наддаде поредният писък, поредният зов за помощ.
- Какво се опитваш да кажеш с това? Нима живущите там са непряко виновни за това, което са преживяли твоите... жертви? Нима смяташ, че са имали възможност да ги спасят, но страхът ги е спрял?
- Не точно страхът. По скоро тяхната пълна незаинтересованост, тяхното тотално нежелание да приемат жестокостта на света.
- Жестокост, която се създава от такива като теб! Не си мисли, че зад тези сладки приказки за привързаност и състрадание ще успееш да прикриеш истинската си същност. В теб няма две противопоставящи се страни на доброто и злото, в теб има само една страна - една садистична, една отвращаваща страна.
- Защо да е отвращаваща? Нима Беатрис не я беше харесала до някаква степен? Нима тя самата не ми каза, че е отдадена на моята кауза?
- Отдадена на какво? Да страда? Да се самоубие, след като месеци е живяла с на места свалена, на места изгоряла кожа, с извадени зъби... и какво ли още не? Беатрис е помислила, че в теб има поне капка милосърдие. Опитала се е да те промени... да намери човека в теб, но ти... ти си си просто един изрод.
- Аз съм изрод – добре. Но ти... защо мислиш си че си напълно праведен, напълно безгрешен? Не се ли крие и в теб един... изрод?
- Защо в мен да се крие изрод?! Аз ли отвличам невинни момичета, аз ли ги дера живи, аз ли им отварям гръдните кошове?! Кажи ми... какво ме прави изрод?

По устата на Мартин се прокрадна ехидна усмивка.

- Защо се усмихваш? Нещо смешно ли има в това което казвам?
- Не, просто се замислих колко неспособен си да осъзнаеш важността на теб... и на околните като цяло, в случващото се.
- Важността?
- Да... Разбираш ли, ще приключим този разговор, мен може да ме осъдят, може и да ме обявят за луд, да ме вкарат в някоя лудница, може дори да ме пуснат на свобода. Най-вероятно някой ден, ако някога изляза отново навън, братът на Беатрис ще ме намери, ще ме убие, после и него ще го съдят. Ти обаче ще се прибереш у вас, ще легнеш да спиш, ще забравиш изцяло за мен. Може би някой ден, пиейки кафето си, ще се сетиш за онзи лудия, онзи изрода, но бързо ще захвърлиш тази мисъл, като една вече непотребна за тебе вещ. Аз обаче ще продължа да съществувам и извън твоето съзнание, даже сигурно ще продължавам да върша същото. Ако не съм аз, то ще бъде някой друг като мен... И така ще дойде един ден, когато някоя твоя дъщеря, племенница или просто някаква близка ще се превърне в новата Беатрис, просто защото ти не си направил нищо щом си видял опасността, просто защото ти си предпочел да загърбиш проблема, да оставиш някой друг да се занимава с него.
- И как да реша проблема? Да те убия? Нали както ти сам каза - после ще се появи някой друг като теб? Каква би била ползата от това?
- Да ще се появи. Но няма ли да са тези като мен с един по-малко?
- Няма да се вържа на дребните ти манипулациики. Няма да се превърна в теб в името на това да изкореня жестокостта в света.
- А какво ще направиш че да я изкорениш? Отново ще ѝ обърнеш гръб? Отново ще правиш жалки опити да се убедиш че я няма? Пак ли ще затвориш книгата, ще загасиш телевизора и ще кажеш: „Това е просто една измислица.“? Пак ли ще се опиташ да пренебрегнеш страха си от реалността?
- Не ме е страх от реалността.
- Напротив, страх те е. Страх те е, че ако не се обърнеш, че ако продължиш да гледаш, ще видиш че богът, който мислиш че те закриля, е вече напълно изчезнал и е останал само този, чиято единствена цел е да те накара да страдаш.